
uol. 105

[TOC] 	Contextual Table of Contents
Text Only 	Text Only
Expanded notes	Expanded notes
uol. 105


Bibliographic details

Bibliographic details for the Electronic File

Alexandria, uA
1996
Chadwyck-Healey Inc.
Patrologia Latina Database
Copyright © 1996 Chadwyck-Healey Inc. Do not export or print from this database without checking the Copyright Conditions to see what is permitted.

Bibliographic details for the Source Text

Patrologie Cursus Completus, siue bibliotheca uniuersalis ... omnium S.S. Patrum, Doctorum, Scriptorumque ecclesiasticorum qui ab euo apostolico ad Innocentii III tempora floruerunt ... SERIES SECUNDA,

PATROLOGIAE TOMUS Cu.

THEODULFUS / S. EIGIL / ERMOLDUS NIGELLUS / AMALARIUS

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Uccurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS Cu.


LIBER DIURNUS ROMANORUM PONTIFICUM,



THEODULFUS,



S. EIGIL,



ERMOLDUS NIGELLUS,



AMALARIUS,

ETC.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume title page
SAECULUM IX.

THEODULFI

AURELIANENSIS EPISCOPI,

SANCTI EIGILIS

ABBATIS FULDENSIS,

DUNGALI RECLUSI,



ERMOLDI NIGELLI,



SYMPHOSII AMALARII

PRESBYTERI METENSIS,

OPERA OMNIA

EX COLLECTIONIBUS MEMORATISSIMIS IACOBI SIRMONDI, MABILLONII, MURATORII, DOMINICI MANSI, BIBLIOTHECA uETERUM PATRUM. MUTUATA ET CURA QUA PAR ERAT EMENDATA. INTERMISCENTUR

BERNOWINI CLAROMONTANI,



ALDRICI SENONENSIS,



ADALHARDI ABBATIS CORBEIENSIS



SCRIPTA QUAE SUPERSUNT UNIuERSA.

SIMUL AD PRELUM REuOCATUR

LIBER DIURNUS ROMANORUM PONTIFICUM

IUXTA EDITIONEM IOANNIS GARNERII SOCIETATIS IESU PRESBYTERI ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS UNICUS
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1831


ELENCHUS AUCTORUM QUI IN HOC TOMO Cu CONTINENTUR.

ROMANI PONTIFICES. 	Col. 9
THEODULFUS, Aurelianensis episcopus. 	187
EIGIL , Fuldensis abbas. 	377
BERNOWIMUS, Claromontanus episcopus. 	439
DUNGALUS RECLUSUS. 	443
ADALHARDUS , Corbeiensis abbas. 	533
ERMOLDUS NIGELLUS. 	551
EUGENIUS II, pontifex Romanus. 	639
uALENTINUS, pontifex Romanus. 	645
HALITGARIUS, Cameracensis episcopus. 	649
IEREMIAS, Senonensis archiepiscopus. 	729
ANSEGISUS, abbas Fontanellensis. 	733
FREDEGISUS, abbas monasterii sancti Martini Turonensis. 	751
HAIMINIUS, monachus sancti uedasti Atrebatensis. 	755
HILDERICUS, Cassinensis abbas. 	761
AHYTO seu HATTO, Basileensis episcopus. 	Ibid.
IESSE, episcopus Ambianensis. 	779
ALDRICUS , Senonensis archiepiscopus. 	795
SYMPHOSIUS AMALARIUS, presbyter Metensis et chorepiscopus. 	815





Main uolume text




LIBER DIURNUS ROMANORUM PONTIFICUM OPERA ET STUDIO I. GARNERII SOCIETATIS IESU PRESBYTERI EX ANTIQUISSIMO CODICE MS. CUM NOTIS ET DISSERTATIONIBUS ANNO MDCLXXX PRIMUM IN LUCEM EDITUS.





EPISTOLA DEDICATORIA. ILLUSTRISSIMO DOMINO DOMINO IACOBO NICOLAO COLBERT ABBATI BECCENSI I. GARNERIUS PRESBYTER SOCIETATIS IESU.

Offero tibi, ABBA ILLUSTRISSIME, Librum Diurnum Romanorum Pontificum, qui postquam diu latuit in Bibliothece tenebris, emergit nunc in lucem, ab eruditis hactenus, aut cupide expetitus, aut studiose conquisitus.

Etsi uero latuit hominibus de uulgo tamdiu, non tamen antiquis Canonum Collectoribus: hunc enim uidit Yuo Carnotensis; uiderunt Anselmus Lucensis, Cardinalis Deusdedit, et Gratianus, imo et recentiores quidam, sed minima particula; que nichilominus fecit tantum desiderium totius, tantumque pretium, ut docti plures retineri tamdiu egre ferrent atque etiam indignarentur.

Ecce nunc prodit tot tantisque uotis euocatus, nec aliud, ut securus fame prodeat, patrocinium querit quam tuum. Primum, quoniam ea es indole erga litteras, qua Parens Illustrissimus, cuius nomini propter effusam in litteratos beneficentiam, debetur tanquam tributum, quidquid erudite elucubrationis in lucem emittitur.

Deinde, quia cum sis Ecclesiastice antiquitatis amans, assiduusque et curiosus indagator, potes estimare pro merito uetera illa monumenta, que alii, aut pre insolentia minoris pendant, aut pre inanium nouitatum amore fastidiant. Quidquod ex eo Collegio procedit, in quo prima posuisti pietatis et doctrine tyrocinia, cuique grato animo fauere pergis, atque ita acceptum habes quidquid inde eruditionis ad Dei gloriam et Ecclesie bonum promouendum editur.

Accedat etiam, si quid tamen momenti habere queat, quod ab eo Notis Dissertationibusque auctus sit, qui te semper, tuamque Illustrissimam Familiam singulari ueneratione coluit.

Hanc mihi Familiam animus non est ambitioso preconiorum apparatu uerbose laudare. Quid enim opus, cum ipsam appellare, laudationem quamlibet antecellat? Huiusmodi nempe est, cuius Patrem Ludouicus Regum Maximus et prudentissimus merito diligat, summisque rebus preticiat, et uictoriarum omnium, magnorumque consiliorum, propter prouidentiam, adiutorem habeat.

Cuius Filius natu primus uincat etatem uirtute, Patrisque uestigiis insistens, maioribus Regni administris par sit.

Cuius tu secundus Filius natu ea dignitate fulgeas in Ecclesia, que ad maximas certus sit gradus; siquidem meritis innititur, quibus nichil non possit deberi. Familie enim decora, pietate, uirtute, doctrina, humanitate sic auges, ut magnam tui exspectationem concites, et quantum augurari licet, superaturus sis.

Id uero facies, si meis precibus Deus annuerit. Precor enim, ut eum te prestet in Ecclesia, qui Pater in regno, ministrum scilicet fidelem, actuosum, magnanimum, fortem, prouidum, amantem illius, cui seruis; dignum uicissim, qui redameris, et amplissimis honoribus iuste augearis.





PRAEFATIO AD LECTOREM.

 I. Qui diu latuit Liber Diurnus Romanorum pontificum, in lucem prodit: cur enim latere pergeret, cum nichil eo sit, aut opportunius ad studiosorum cupiditatem explendam, aut utilius ad ueterem Historiam Ecclesiasticam, aut necessarium magis ad maledicorum ora obstruenda, aut honorificentius ad sedis Apostolice dignitatem aduersus Honorii calumniatores?

II. Romani Diurni nomine appellatur Codex, in quo, preter formulas scribendi, quibus sexto septimoque et octauo seculo, atque etiam nono, summi pontifices uti solerent: continentur insuper ordinationes summi pontificis et episcopi suburbicarii, cum suis omnibus adiunctis; professiones fidei; priuilegia, precepta, concessiones, aliaque huiuscemodi  non pauca.

III. Ignotus non fuit ueteribus recentioribusque, siue canonum collectoribus, siue aliis illustribus Scriptoribus. Olim certe meminerunt Yuo Carnotensis, Gratianus, Anselmus Lucensis, cardinalis Deusdedit: meminerunt etiam nostra patrumque etate Antonius Augustinus, Baronius, Labbeus, et qui ab ipso acceperunt.

Iu. Yuo Carnotensis parte Iu. sui Decreti capite CXXXII. quod inscribitur de octo uniuersalibus Conciliis, refert ex Libello Diurno partem professionis fidei Romani pontificis: »Sancta octo uniuersalia Concilia, id est, I. Nicenum, II. Constantinopolitanum, III. Ephesinum, Iu. Chalcedonense, u. item Constantinopolitanum, uI. item Nicenum, uII. et  uIII. quoque Constantinopolitanum, ad unum usque apicem immutilata seruare, et pari honore et ueneratione digna habere, et que predicarunt et statuerunt, omnimodis sequi et predicare; queque condemnauerunt, ore et corde condemnare profiteor.«

u. Eadem habentur lib. II. Panormie capite CIII. atque etiam apud Gratianum distinct. XuI. ubi in notis legitur: »Integram professionem fidei, quando quis in Romanum pontificem promouebatur, refert Deusdedit cardinalis in Collectione Canonum, que seruatur in Bibliotheca uaticana.«

uI. Hunc locum cum uocaret ad examen dial. 20. Antonius Augustinus, hec addit: Is liber  non exstat, quod sciam, hoc titulo, professionis  tamen uidi aliquot exempla. Quin etiam in Epitome iuris pontificii ueteris libro u. tit. X. cap. 54. maximam eiusdem professionis partem exhibet. Integram ex eiusdem Augustini chartis Baronius in Annales ad annum 869. contulit, multis tamen interpolatis, quibus etsi caret in Diurno, opus erat nichilominus, ut ad noni seculi usum aptaretur.

uII. uetustissimi Codicis quaternionem unum, aut alterum uiderat eruditus Labbeus, fragmentumque  inde cum illustrissimo Marca et Ioanne Launoio communicauerat; eratque Marca, quod acceperat, inserturus Dissertationi quam de Honorio scribere meditabatur. Launoius accepto usus est in Epistolis, aliisque passim scriptis.

uIII. Iamdudum expetitus est ab eruditis, quamuis ex minima parte notus: pars nempe desiderium totius fecit, et illud quidem eo maius, quod neque leui, neque temeraria opinione creditum est, ex monumento tanti momenti, tamque celebrato et antiquo, erui posse plura, que Ecclesiasticam Historiam illustrent, remque Fidei iuuare possint.

IX. Nunc primum in lucem nostra qualicumque opera, integer, meo quidem iudicio, producitur. Cur diu suppressus sit, fecit uehemens aliunde occupatio,  qua sum impeditus: cur tandem prodeat, fecit hec una, uel sola, uel potissima causa, ut motam de Honorio questionem, magnaque animorum contentione non tam agitatam, quam uexatam ostenderem ita componi posse, uel ipso centum fere summorum pontificum iudicio, ut neque sedis Apostolice, cuius meum colende studium nulli uelim esse impar, fides unquam uitiata dicatur; neque incredibiles fingantur actorum sexte synodi, aliorumque ueterum monumentorum corruptiones, quod ab historica doctrina mirum quantum abhorret; neque sexta synodus, cui legati sedis Apostolice prefuerint, erroris arguatur; neque Honorius, quamuis omnino fuerit purus Monothelismi, culpa caruisse putandus sit.

 X. Manuscriptus porro Codex, unde accuratur editio, preterquam quod optime note est, suam insuper nongentorum circiter annorum etatem proprio Latini caracteris modo loquitur; et ut caracter sileret, suadent tamen reliqua, nam cum recensentur summi Pontifices, Concilia et Imperatores, in eo sistitur, unde facile etas innotescat. Inter Pontifices postremi appellantur Martinus I. et Agatho, ex quibus ille anno 665. iste anno 682. obiit: inter generalia Concilia ultimum memoratur sextum, quod habitum anno 680. etsi aliorum meminisse opus erat, uel maxime, si iam exstitissent. Inter imperatores Constantinus Pogonatus extremum locum occupat, diciturque nuper cegisse sextum concilium; Pogonatus uero obiit anno 685.

 XI. Collectus est igitur Diurnus post annum 685. sed quo tempore? cum de ordinatione summi pontificis inter formulas numerentur due, quibus ad exarchum scribebatur. Cumque exarchi instituti sint anno 567. pulsi anno 752. necesse est fateri, collectum esse eo temporis interuallo, quod ab anno 567. ad annum 752. effluxit.

XII. Si uera essent duo, que Baronius ex Anastasio bibliothecario prodit; alterum a Constantino  Pogonato restitutam fuisse Ecclesiam Romanam in ius suum eligendi ac ordinandi pontificis, remissumque debitum petende ab imperatore et exarcho assensionis: alterum, Ioannem u. aliosque consequentes successores, ea libertate postmodum ad usque tempora Caroli Magni consecratos, affirmandum esset, collectionem hanc factam esse ante annum 685. quando quidem Ioannes u. in sedem Apostolicam ascendit anno 685. die 22. aut 23. Iulii. uerum que Baronius tradit, explicatione egent, et epocha inde collecta a ueritate Historie abhorret: nam fidei professiones due Constantini iam defuncti meminerunt. Defunctus uero est anno 685. mense Septembri, duobus fere mensibus post Ioannis ordinationem.

 XIII. Nihil probabilius dici posse reor, nichil definiri certius, quam quod ad Gregorii II. prima tempora pertineat, sitque compositus paulo post annum 714. id enim si ponatur, congruent omnia, consentientque tum inter se, tum Historie, ut in obseruationibus annotabitur, prout sese res et temporis note offerent.

XIu. Est iste porro Liber Marculfi Formulis etate posterior, si modo uere affirmetur Marculfus anno 660. scripsisse; argumento tamen prestat: nam formulas continet Marculfianis regalibus et pagensibus eo commendabiliores, quod Ecclesiastice sint, quod pontificie, quod ad historiam conducibiliores, quod non contrahantur angustiis unius regni, quod Latinitatis magnam partem melioris, quod  ex antiquioribus excerpte. Plures enim desumpte sunt ex epistolis Gregorii Magni aliorumque pontificum, aliquando integre, aut paucis immutatis, aliquando ex parte tantum: quod in notis indicabimus.

Xu. Quod autem dixi de formulis, quoad locum unde hauste sunt, non perinde intelligi debet de professionibus fidei, aliisque ad ordinationem, tum summi pontificis, tum episcopi pertinentibus: id enim aut fere totum, aut magnam partem, desumptum uidetur ex iis, que in ordinatione pontificum, paulo post sextam synodum, contigerunt: nam professiones fidei a superioribus pontificibus emisse, cum pontificatum capesserent, multum differunt ab iis, quas edimus, ut ex collatione patebit.

 XuI. Quantum laboris poni debuerit in emendando Codice, quem imperita manus describendo uitiauerat, uix ego ipse mihi credo; religiose tamen caui, uie quid corrigerem, preter solecismos, ineptasque uocum, uel transpositiones, uel distractiones, uel coniunctiones, uel repetitiones, uel etiam omissiones: correxi uero, quoties licuit, non aliunde quam ex libris, unde formule desumpte sunt, presertim ex Regesto Gregorii Magni aliorumque pontificum epistolis.

XuII. Notas addidi, quibus erat opus; quod nemo qui legerit non est facile fassurus: eas uero non reieci in alteram uoluminis partem, quod quidam  solent, doctus experientia, reiectas procul a textu, aut laboriose legi, atque ita lectorem, uel exoptatum fructum non capere, uel cum obscura offendit, fastidiose librum abiicere.

XuIII. uisa sunt autem tria in notis potissimum exponenda, Historica, Dogmatica, et que dicuntur Critica. Historica dico, quecunque ad afferendam Historie lucem conducunt; Dogmatica, que fidem Apostolice sedis conceptis expressisque uerbis exponunt; Critica, que ad intelligentiam uocum rituumque ueterum conferunt.

XIX. Tam pretiosis tamque utilibus uenerande antiquitatis monumentis ausus est, ut quidem suspicor, interpolator aliquis recentiora quedam et uilia, aut inserere, aut saltem addere. Huiusmodi sunt  aliqua Apostolice auctoritatis priuilegia, non longe distantia ab iis, que eruditis non admodum probantur: nam interminationes damnationis, cum Satana eiusque Pompis, et proditore Iuda, facte a summis pontificibus, aduersus ipsos quoque sedis Apostolice successores, pro rebus non grauissimis, uel supposititie sunt, uel sequioris eui. Sed de singulis sigillatim in notis.

XX. Complectitur Liber Diurnus, quem integrum, opinor, edimus, titulos omnino centum et quatuor. In Codice manuscripto describuntur illi continua serie, sine ulla uel diuisione operis in partes, uel distributione partium in capita, uel capitum distinctione pro diuersis argumentis. Id uero non mirum, siquidem ueteribus eiusmodi rebus  non raro accidit: quis enim, ut sileam confusissimas plurimas canonum collectiones, quis, inquam, in Marculfianis Formulis ordo? que dispositionis ratio?

XXI. uerumtamen qui uidetur ordo deficere, facile potest suppleri, si Diurnus totus diuisus fuerit, ut reuera est, quamuis non indicetur, in duas partes; parsque prior sex capita complectatur; posterior unum, sed prolixum, atque ita septem omnino capita existant.

Primum. De superscriptionibus et subscriptionibus, sub quo duodecim tituli.

Secundum. De ordinatione summi pontificis, sub quo undecim tituli.

Tertium. De ordinatione episcopi a summo pontifice,  sub quo tituli nouemdecim.

Quartum. De usu pallii, sub quo tituli quatuor.

Quintum. De personis et locis sacris, sub quo nouemdecim pariter tituli.

Sextum. De rebus Ecclesie procurandis et alienandis, sub quo tituli unus et uiginti.

Septimum. De diuersis priuilegiis apostolice auctoritatis, siue de eximendis, dotandis, concedendis, confirmandis, adunandis monasteriis et locis piis, de prepositatu, etc.

XXII. Ad id autem quod dixi de continua serie, qua, sine idonea partitione, formule in MS. Codice describuntur, addendum est, magna etiam confusione permisceri plura, que quod nullam habeant  affinitatem, ratio iubet separari, suoque ordini restitui: id uero prestare conatus sum, nec ullus, opinor, improbabit factum, qui perturbationem fuerit intuitus: ea uero ut pateat, duos exhibeo diuersos pugnantesque libri Diurni syllabos, alterum Romani Codicis, alterum nostri.

XXIII. Apographum ex Urbe multis abhinc annis transmissum sic se habet.




INDEX FORMULARUM CODICIS MS. ANTIQUISSIMI.

    Principio quatuor folia corrosa perierunt; principium tamen in reliquiis adhuc agnoscitur.
    Indiculum epistole faciende . . . . .
    Superscriptio ad princip . . . . .
    Domino piissimo, etc.
     uictori ac triumphat . . . .
    Ceterorum capitum, aut formularum uestigia nulla supersunt.
    Incipit deinde folium quintum ab hisce uerbis.
    Ordines pretendentes nulla ratione suscipiant, etc., que uidetur esse forma uel indiculum de officio episcopi.
    Sequuntur deinde ordine hic infrascripta capita.
    Formata quam accipit episcopus. Illis presbyteris diaconibus, etc.
    Synodale, ut episcopus alterius ciuitatis in alia Ecclesia possit incardinari.
    Preceptum de adunandis Ecclesiis. Postquam hostilis, etc.
    Petitio dedicationis oratorii. Domino sancto et  beatissimo, etc.
    Responsum oratorii dedicandi. Ill. petitorii nobis insinuatione.
    Responsum de sperando sanctuaria. Ill. sanctuaria beati, etc.
    De leuandis sanctuariis. Ill. in oratorio.
    De dando beneficia S. Angeli. Ill. ut Beneficia.
    Responsum de dedicando oratorio intra monasterium monachorum. Religiosis desideriis.
    De condendis reliquiis intra monasterium. Religiosis desideriis, etc.
    De recondendis reliquiis intra episcopium. Quoniam dilectio tua.
    Petitio episcopi. Ad laudem summi certum est pertinere,  etc.
    Responsum. Basilicam, quam dilectio tua, etc.
    Item responsum. Oblationem dilectionis tue, etc.
    Episcopo de leuandis sanctuariis. Nouerit fraternitas tua, etc.
    Item responsum. Basilicam quam dilectio, etc.
    Item responsum. Ill. et Ill. in solo sibi concesso, etc.
    Item responsum. Petitionem dilectionis tue, etc.
    De altari dedicando. Relationis tue, etc.
    De recondendo corpore Sanctorum. Ille filius noster, etc.
    Basilica que post incendium reparatur. Basilicam quam, etc.
     Basilica que post ruinam iuxta ipsam alia constructa est. Quoniam beati, etc.
    Petitio de dedicando Baptisterio. uotiua solemnitas, etc.
    Responsum dedicandi Baptisterium. Ille filius noster, etc.
    Item responsum. Ille petitoria nobis, etc.
    Priuilegium. Quoniam semper sunt concedenda, etc.
    Preceptum de commutando loco. Quanquam rei commutatio, etc.
    Preceptum auctoritatis de faciendis chartulis. Quecunque ad Ecclesiam, etc.
    Item aliud de facienda chartula. Quamuis ea, que legaliter, etc.
     Preceptum de commutando mancipio. Ille abbas monasterii, etc.
    Preceptum de donando puero. Nihil sibi subtrahit, etc.
    Preceptum libertatis. Domino credimus Deo nostro, etc.
    Episcopo de ordinando presbytero. Presbyter qui Basilice, etc.
    Item de ordinando presbytero. Filius ille noster postulauit, etc.
    Inuitatorium ad episcopum in natale pape. Dei nostri misericordia, etc.
    Excusatoria. Scripta fraternitatis tuo, Excusatoria quando episcopus infirmatur. Et natalis nostri, etc.
     De usu pallii. Si pastores ouium, etc.
    Item aliud. Officium sacerdotis assumere, etc.
    Item aliud. Pallii usum, quem ad sacerdotalis, etc.
    Item aliud episcopis Sicilie. Apostolice sedis beneuolentia, etc.
    Tractoria. Ecclesiastice cause non recepit, etc.
    Item Tractoria. Presentium latores pro sua deuotione, etc.
    Preceptum eunte ordinatore in patrimonio. Salubri prouidentia, etc.
    Item aliud eunte rectore in patrimonnio. Quoniam in ordinando, etc.
    Colonis et familie massarum, siue fundorum in prouincia illa constitute Ad sollicitudinem uos illius sedis nostre, etc.
     Preceptum commendatitium eunte rectore in patrimonio, ad iudicem prouincie. Qui in actione positus, etc.
    Item ad Patricium. Qui illos protegit, etc.
    Item ad Episcopos. Illi notario sancte nostre Ecclesie, etc.
    De ordinatione Pontificis. Psallunt secundum consuetudinem, etc.
    De electione Pontificis ad Principem. Cum non sine diuine, etc.
    Nuntius ad Exarchum de transitu. Superscriptio. Domino excellentissimo. Nouit humanis rebus, etc.
    Iudicibus Rauenne. Superscriptio. Domino eminentissimo, Si beneficia, etc.
     Ad Apocrisiarium Rauenne. Superscriptio. Dilectissimo fratri . . . . Dudum obitum, etc.
    Preceptum de concedendo Monasterio. Conuenit Apostolico, etc.
    Item aliud. Semper in religiosis, etc.
    Preceptum de concedendo Xenodochio. Petentium desideriis, etc.
    Item aliud. Qui in commissis sibi, etc.
    Preceptum de Prepositatu. Quantum nos fidelium, etc.
    Preceptum, quando fiet absens Subregionarius ac Regionarius. Qui in commissis, etc.
    Preceptum, quando laicus tonsuratur, et fit Regionarius. Quos bone uite, etc.
    Preceptum de concedendo puero in Monasterio.  Nihil credimus minui, etc.
    Preceptum de concedendo puero. Exemplo pastoralis benignit., etc.
    Promissio fidei Episcopi. In nomine Domini, etc. Promitto, etc. Ego, etc.
    Cautio Episcopi. In nomine Domini Dei saluatoris nostri, etc.
    Indiculum Episcopi. In nomine Domini. Imperante, etc.
    Indiculum Episcopi de Langobardia. In nomine Domini, etc.
    Priuilegium Monasterii in alia prouincia constituti. Si semper sunt, etc.
    Decretale, quod legit Diaconus quando Episcopus discutitur. Destitutis, etc.
     Item aliud, quod legit Diaconus. Electio in qua, etc.
    Item aliud eiusdem. Desideria uenerandorum canonum, etc.
    Preceptum aliud de concedendo puero. Credimus ad augmentum, etc.
    Decretum Pontificis. Inter cetera que summe diuinitatis, etc.
    Indiculum Pontificis. Ille misericordia Dei diaconus et electus, etc.
    Sub hoc capite continentur alia duo sine titulo.
    Primum continet professionem fidei. Ille episcopus sancte Catholice, etc.
    Ad hoc Apostolice sedis officium, dilectissimi filii,  etc.
    Alterum continet sermonem, siue alloquium. Ille Episcopus sancte Catholice, etc.
    Hodierni diei festiua iucunditas inuitat nos, dilectissimi, etc.
    Diuersa priuilegia Apostolice auctoritatis. Ille Episcopus seruus seruorum, etc.
    Priuilegium Monasterii. Credite speculationis impellimur, etc.
    Priuilegium. Spiritalium premiorum munificentia, etc.
    Priuilegium. Cum magna nobis sollicitudine insistit cura, etc.
    Priuilegium. Conuenit Apostolico moderamini, etc.
     Item Priuilegium. Tanto plus Ecclesiastice res, etc.
    Aliud Priuilegium. Diuina nos saluberrima precepta, etc.
    Priuilegium. Cum pie desiderium uoluntatis, etc.
    Prologum iudicatum Priuilegii. Dum pro exequendis iustitie, etc.
    Priuilegium de Diaconiis. Dum pro adipiscendis, etc.
    Priuilegium. Superne miserationis respectu, etc.
    Priuilegium. Summam gerentes sollicitudinem, etc.
    Priuilegium confirmationis. Queque intuitu pietatis gerimus, etc.
    Priuilegium. Cum exarandis Dei laudibus, etc. usque ad ea uerba, cum propriis congregationibus que  regulariter in Psalmis.


Cetera desunt, nichil autem preter ultimum illud folium deesse uidetur.


In codice nostro MS. sic legitur.
    Incipit superscriptio ad Principem. Domino piissimo, etc.
    Superscriptio ad Augustam. Domine piissime filie, etc.
    Superscriptio ad Patritium. Domino excellentissimo, etc.
    Subscriptio ad Comitem Imperialis obsequii et Exarchum. Incolumem excellentiam, etc.
    Superscriptio ad Consulem. Domino eminentissimo filio, etc.
    Superscriptio ad regem.  Superscriptio ad Patriarcham. Dilectissimo fratri, etc.
    Superscriptio ad Episcopum forensem. Dilectissimo nobis, etc.
    Superscriptio ad Archiepiscopum Rauenne. Reuerentissimo et sanctissimo fratri, etc Superscriptio ad Episcopum, ut supra, etc.
    Superscriptio ad Presbyterum, Diaconum, Primicerium, et Secundicerium. Dilectissimo filio, etc.
    Subscriptio constituti. Ill. Episcopus sancte Ecclesie, etc.
    Decretum de electo Episcopo, quod leget Notarius Regionarius. Domino sancto merito, etc.
    Decretale, quod legit Diaconus designato Episcopo.  Domino beatissimo Pape, etc.
    Item aliud. Desiderio facile credimus, etc.
    Item aliud. Paschalis festiuitas, etc.
    Synodale, quod accipit Episcopus. Clero, Ordini et Plebi consistenti, etc.
    Formata, quam accipit Episcopus. Ill. Presbyteris, Diaconibus, etc.
    Synodale, ut Episcopus alterius ciuitatis in alia Ecclesia possit incardinari. Clero, Ordini, et Plebi, etc.
    Preceptum de adunandis Ecclesiis. Postquam hostilis impietas, etc.
    Petitio dedicationis oratorii, Domino sancto et beatissimo Patri Patrum, etc.
     Responsum oratorii dedicandi. Petitoria Ill. nobis insinuatione suggessit, etc.
    Responsum de sperandis sanctuariis. Sanctuaria beati Ill. oblata petitione, etc.
    De dandis sanctuariis. In oratorio ab Ill. constructo, etc.
    De dando beneficio Angeli. Beneficia sancti Archangeli, etc.
    Responsio de dedicando oratorio intra Monasterium Monachorum. Religiosis desideriis, etc.
    De recondendis reliquiis intra Monasterium. Religiosis desideriis, etc.
    De recondendis reliquiis intra Episcopium. Quoniam dilectio tua, etc.
    Petitio Episcopi. Ad laudem summi certum est pertinere  Pontificis, etc.
    Item responsum. Basilicam, quam dilectio tua, etc.
    Item responsum. Ill. in Ill. solo sibi concesso, etc.
    Item responsum. Petitionem dilectionis tue, etc.
    De altari dedicando. Relationis tue, etc.
    De recondendo corpore Sanctorum. Ille filius noster Ill. etc.
    Basilica, que post incendium reparatur. Basilicam quam in castro Ill. etc.
    Basilica, que post ruinam iuxta ipsam constructa est. Quoniam beati Ill. etc.
    Petitio de dedicando Baptisterio. uotiua solemnitas animorum exigit, etc.
     Responsum dedicandi Baptisterii. Filius noster in fundo Ill. etc.
    Item responsum. Petitoria Ill. nobis suggessit insinuatione, etc.
    Priuilegium. Quoniam semper sunt, etc.
    Preceptio de sancto mutando loco. Quamquam rei commutatio, etc.
    Preceptum auctoritatis de faciendis chartulis. Quecunque ad Ecclesiasticarum rerum locationes, etc.
    Item aliud de faciendis chartulis. Quamuis ea, que legaliter geruntur, etc.
    Preceptum de commutando mancipio. Constat strenuitatem tuam, etc.
     Item aliud de commutando mancipio. Abbas Monasterii Ill. etc.
    Preceptum de donando puero. Nihil sibi subtrahit, etc.
    Item preceptum de concedendo puero. Exemplo pastoralis benignitatis, etc.
    Item preceptum de concedendo puero. Credimus ad augmentum, etc.
    Preceptum libertatis. Domino credimus Deo nostro, etc.
    Episcopo de ordinando Presbytero. Presbyter qui Basilice, etc.
    De ordinando Presbytero. Filius noster Ill. postulauit, etc.
     Inuitatoria ad Episcopum in natali Pape. Dei nostri misericordia fauente, etc.
    Excusatoria. Scripta fraternitatis tue, etc.
    Excusatoria quando Episcopus infirmatur. Et natalis nostri festiuitas, etc.
    De Usu pallii. Si pastores ouium, etc.
    Item aliud. Officium sacerdotis adsumere, etc.
    Item aliud. Pallii usum, quem, etc.
    Item aliud Episcopis Sicilie. Apostolice sedis beneuolentia, etc.
    Tractoria. Ecclesiastice cause, etc Item Tractoria. Presentium latores, etc.
    Preceptum eunte Ordinatore in patrimonium. Salubri prouidentia, etc.
    Item aliud fundi Rectori. Quoniam in ordinando,  etc.
    Colonis et familie massarum, siue fundorum, in prouincia constitute. Ad sollicitudinem uos Ill. etc.
    Preceptum ad commendationem euntis Rectoris in patrimonium, ad iudicem prouincie. Qui in actione positus, etc.
    Ad patricium prouincie. Qui illa protegit, etc.
    Item ad Episcopos. Notario Ill. sancte nostre Ecclesie, etc.
    De ordinatione Pontificis. Psallunt secundum consuetudinem, etc.
    De electione Pontificis ad Principem. Cum non sine diuine misericordie nutu, etc.
    Nuntius ad Exarchum de transitu Pontificis. Superscriptio. Domino excellentissimo. Quanquam non  sine graui gemitu, etc.
    De electione Pontificis ad Exarchum. Superscritio. Domino excellentissimo. Nouit humanis rebus, etc.
    Ad Archiepiscopum Rauenne. Superscriptio. Domino sanctissimo. Inter cetera que summe diuinitatis consilio, etc.
    Iudicibus Rauenne. Superscriptio. Domino excellentissimo. Si benefacta, etc.
    Ad Apocrisiarium Rauenne. Superscriptio. Dilectissimo fratri. Dudum obitum, etc: Incipit decretum de electione Pontificis. Inter cetera, que summe diuinitatis, etc.
    Indiculum Pontificis. In nomine Domini Dei Saluatoris nostri, etc.
     Item alia professio fidei. Ill. Episcopus. Hoc Apostolice sedis officium, etc.
    Item alia. Ill. Episcopus. Hodierne diei festiua iocunditas, etc.
    Promissio fidei Episcopi. In nomine Domini, etc.
    promitto ego Ill. Episcopus, etc.
    Cautio Episcopi. In nomine Domini, etc. Inter cetera salubris instituta doctrine, etc.
    Indiculum Episcopi. In nomine Domini, etc. promitto ego Ill. Episcopus, etc.
    Indiculum Episcopi de Langobardia. In nomine Domini, etc. promitto ego Ill. Episcopus, etc.
    Diuersa priuilegia Apostolice auctoritatis. Si quis autem, quod non optamus, etc  Priuilegium Monasterii. Credite speculationis impellimur cura, etc.
    Item priuilegium. Spiritualium premiorum munificentiam, etc.
    Item priuilegium. Cum magna orbis sollicitudine, etc.
    Item Priuilegium. Conuenit apostolico moderamini, etc.
    Item priuilegium. Tanto plus Ecclesiastice res, etc.
    Item priuilegium. Diuina nos ac saluberrima precepta, etc.
    Item priuilegium. Cum pie desiderium uoluntatis, etc.
    Prologus in Iudicatum. Cum pro exeauendis iustitie, etc.
     Priuilegium. Conuenit Apostolico moderamini, etc.
    Item aliud. Semper religiosis, etc.
    Priuilegium Monasterii in alia prouincia. Si semper sunt concedenda, etc.
    Preceptum de concedendo Xenodochio. Petentium desideriis, etc.
    Item aliud. Qui in commissis sibi, etc.
    Preceptum de Prepositura. Quantum nobis fidelium, etc.
    Preceptum, quando Clericus fiet absens. Qui in commissis sinceriter, etc.
    Preceptum, quando la cus tonsuratur, et fit Regionarius. Quos bone uite opinio, etc.
    Preceptum de concedendo puero in Monasterio. Nihil credimus minui, etc.
     Priuilegium Diaconias. Dum pro adipiscendis, etc.
    Item priuilegium. Superne miserationis respectu, etc.
    Item priuilegium. Summam gerentes sollicitudinem, etc.
     Priuilegium firmationis loci. Quecumque intuitu pietatis, etc.
    Priuilegium, quando suo proprio loco conceditur. Dum magna nobis cura, etc.
    Priuilegium ad confirmationem Monasterii. Desiderium, quod ad religiosum, etc.
    Priuilegium, quando loca, que ablata sunt a Monasterio, in usus pristinos restituuntur. Diuine preceptiones monent, etc.
    Securitas. Iustitie consentaneum, etc.
    Securitas. Constat magnitudini, etc.
    Epistola ad Episcopum adhortandum. Miratur nimis, etc.
    Epistola consolatoria. Apostolici sermonis sumentes principium, etc.
     Epistola uocatoria. Dilectissimis fratribus.


Si tanta est, quanta hic exhibetur, utriusque exemplaris discrepantia, si tanta etiam utriusque propria perturbatio, fuit, opinor, necesse, ex ea confusione euadere, et naturam sequi ducem, que et singulis titulis ordinem tribuit, et ad que capita sint quique reuocandi, premonstrat: idque prestitimus, nisi fallor, probabiliter, capitibus septem que exposita sunt, complexi.

Ea porro confusio nichil detrahit de pretio libri, quandoquidem antique omnes fere collectiones eius modi rerum hoc uitio laborant. Marculphi formule uix habent quidquam ordinis, uix codices Canonum, siue qui Ecclesie uniuerse uulgo dicuntur, siue qui Romane. In eo certe, qui nuper editus est, et pro  antiquissimo suppositus, nullus fere est ordo temporis, non magnus rerum delectus, indocta nonnunquam titulorum ratio, ut uideatur merito, quod ait Editor pag. 670. II. tom. Rudior imperiti consarcinatoris opera.





LIBER DIURNUS ROMANORUM PONTIFICUM. 



CAPUT PRIMUM. INDICULUM SCRIBENDAE EPISTOLAE.



1 ARGUMENTUM.

In epistolis, quas summus Pontifex scribit, obseruanda sunt tria: superscriptio, subscriptio, et compellatio. Superscriptio prefigitur litteris; subscriptio subiungitur; compellatio inseritur. Forma prime et secunde habetur in Diurno, deest tertia; sed facile potest uel ex prioribus aliis duabus, uel ex literis Pontificum, presertim Gregorii Magni, suppleri. ---Epistole summi Pontificis sunt uel ad seculares, uel ad ecclesiasticas personas. Inter seculares eminent Imperator, Augusta, Rex, et qui primas in aula tenent, cuiusmodi Patricii, Exarchi, Comites, Consules. Inter ecclesiasticas censebantur id etatis Patriarcha, Archiepiscopus Rauenne, Episcopi tum forenses, tum qui ordinationi sedis Apostolice subiacebant, Presbyteri, Diaconi, Primicerii et Secundicerii. Ad hos, quorum numero ceteri 2 comprehenduntur, scribendi formule sunt undecim; accedit duodecima, qua subscribitur constituto.--- Quoad istas uoces, Indiculum scribende epistole; obserua ueteres formulas inscriptionum et subscriptionum frustra ex edito Gregorii Magni Regesto sperari, unde tamen spes uideri poterat aliqua esse: collector enim, pretermissis honorificis titulis, id unum fere epistole fronti inscripsit, quis cui scriberet. Reperiuntur tamen ueterum auctorum libris inserte Gregorii epistole, que integram et solemnem formulam preferant; ex quo apertum est, non a Pontifice omissam, quod ex Ioanne Diacono intelligitur,  sed a collectore neglectam, non paruo antiquitatis historice dispendio. Idipsum contigit epistolis Leonis Magni: quare non sunt audiendi, qui non aliter inscriptas utriusque Pontificis epistolas ausi sunt asserere, quam quomodo in codicem collecte sunt.



[TITULI.]



TITULUS I. [a 1Kb] Ad Principem.


[b 1Kb] Superscriptio. [c 1Kb] Domino [d 1Kb] piissimo et serenissimo, uictori ac triumphatori filio, amatori Dei et Domini nostri 3 Iesu Christi, [e 1Kb] Ill. Augusto, Ill. Episcopus [f 1Kb] seruus seruorum Dei.

Et [g 1Kb] subscriptio eius. Piissimum domini imperium gratia superna custodiat, eique omnium [h 1Kb] gentilium colla substernat.



TITULUS II. [i 1Kb] Ad Augustam.

Superscriptio. Domine piissime filie Ill. Auguste, Ill. Episcopus seruus seruorum Dei.

Et subscriptio eius. uestre pietatis imperium gratia superna custodiat, domina filia.

 Item alia. Incolumem serenitatem uestram diuina conseruet maiestas, domina filia.



4 TITULUS III. [i 1Kb] Ad Patricium.

Superscriptio. Domino excellentissimo, atque precellentissimo filio Ill. Patricio, Ill. Episcopus seruus seruorum Dei.

Item subscriptio eius. Incolumem excellentiam uestram gratia superna custodiat.



TITULUS Iu. [k 1Kb] Ad Comitem imperialis obsequii, et [l 2Kb] Exarchum.

Subscriptio. Incolumen excellentiam uestram gratia superna custodiat, domine fili.



5 TITULUS u. [a 1Kb] Ad Consulem.


Superscriptio. Domino eminentissimo filio Ill. Consuli, Ill. Episcopus seruus seruorum Dei.

Et subscriptio eius. Deus te incolumem custodiat, domine fili.



TITULUS uI. [b 1Kb] Ad Regem.




TITULUS uII. [c 1Kb] Ad Patriarcham.

Superscriptio. Dilectissimo fratri Ill. Ill.

Et subscriptio eius. Deus te incolumen custodiat, dilectissime frater.



6 TITULUS uIII. d 2Kb] Ad Episcopum forensem.

 Superscriptio. Dilectissimo nobis Ill. Ill.

Et subscriptio eius. Deus te incolumem custodiat, dilectissime nobis.



TITULUS IX. [e 2Kb] Ad Archiepiscopum Rauenne.

Superscriptio. Reuerentissimo et sanctissimo fratri Ill. cepiscopo Ill. seruus seruorum Dei.

 Et subscriptio eius. Deus te incolumem custodiat, reuerentissime et sanctissime frater.



7 TITULUS X. [f 1Kb] Ad Episcopum.

Superscriptio; ut supra.

Subscriptio eius. Deus te incolumem custodiat, reuerentissime frater.



TITULUS XI. [g 1Kb] Ad Presbyterum, Diaconum, Primicerium et Secundicerium.

Superscriptio. Dilectissimo filio Ill. Ill. seruus seruorum Dei.

Et subscriptio eius. Deus te incolumen custodiat, dilectissime fili.



TITULUS XII. Subscriptio constituti.


Ill. Episcopus sancte ecclesie catholice atque apostolice, urbis Rome, Ill. [h 1Kb] constituto a nobis facto subscripsi.



8 CAPUT II DE ORDINATIONE SUMMI PONTIFICIS.



ARGUMENTUM.

Sexto, septimoque, et octauo seculo, in ordinatione summi Pontificis hec obseruabantur. ---I. Ubi primum summus Pontifex excesserat uita, nuntius ad Exarchum mittebatur ab iis, qui sedis Apostolice uicem seruabant.---II. Post iusta defuncto persoluta, indictumque tridui ieiunium, eligebatur Pontifex, conuenientibus cleri, optimatum et populi uotis, decretumque condebatur, quod ab eligentibus subscriberetur.---III. De electione mox referebatur ad Principem, id est, Constantinopolitanum Imperatorem, postulabaturque electionis approbatio.---Iu. Referebatur etiam ad Exarchum Rauenne, cum precibus ut electionem uel nomine Principis confirmaret, uel confirmandam curaret.---u. Scribebatur pariter ad Iudices, Archiepiscopum et Aposcrisiarium Rauenne, et ut certum uidetur, ad Patricium, Antistitem, et Apocrisiarium Constantinopolis, a paribus.---uI. Accepta confirmatione electus solemni ritu deducebatur ad confessionem sancti Petri.---uII. Illic nondum ordinatus ad corpus Apostolorum Principis profitebatur fidem.---uIII. Mox ordinatus eamdem iterum exponebat.---IX. Denique de fide concionem in urbe habebat, et ad uniuersam Dei ecclesiam mittebat. Singula hec suas habent in Diurno formulas. Desiderari possent due, altera Imperatoris rescribentis; altera Exarchi: uerum nuspiam reperiuntur, quod quidem meminerim me legere. Que formule undecim hoc capite continentur, desumpte sunt ex iis, que contigerunt in ordinationibus quatuor Pontificum 9 Bonifacii u. anno 617. Leonis II. ann. 682. Cononis ann. 686. et Gregorii II. ann. 714. quantum coniectura assequi fas est.



[TITULI.]



TITULUS I. Nuntius [a 1Kb] ad exarchum [b 1Kb] de transitu pontificis.


Superscriptio. Domino excellentissimo atque precellentissimo, et a Deo nobis longeuiter in principalibus ministeriis feliciter conseruando, Ill. exconsuli, patricio et exarcho Italie, Ill. archipresbyter, Ill. archidiaconus, Ill. primicerius notariorum. [c 2Kb] seruantes locum sancte sedis apostolice.

10 Quamuis non sine graui gemitu et uere flebili uoce, a Deo seruate excellentie Domini nostri, per has nostras innotescimus humiles syllabas, Dei iudicio, cuius dispensatione uniuersus regitur orbis, ab hac luce fuisse subtractum dominum Ill. sanctissimum nostrum pontificem, cuius cuncti uere, et si dicendum est, etiam lapides ipsi fleuerunt exitum. [d 1Kb] Die  enim Ill. instantis mensis obiit, pro cuius consternati,  ut diximus, funere, omnes grandi tristitie premimur mole, ad solam Christi Dei nostri cordis oculos miserationem attoltentes, ut ipse dignetur subuenire desperatis, et sue prouidere dignum rectorem ecclesie, a quo fundata est, qui etiam est pollicitus, non ei preualere portas inferi . Post diuinum auxilium ad uestram excellentiam, domine Ill. excellentissime, et a Deo nobis multis temporibus concedende, omnes habemus fiduciam. Ecce euentum lugubrem indicauimus, quia ad nostram consolationem humanam alibi non habemus confugium.



TITULUS II. [e 1Kb] Decretum de electione [f 3Kb] pontificis.

Inter cetera, que summe diuinitatis consilio disponuntur,  pontificalis promotionis sublimitas, ipso,  a quo procedit omne quod bonum est, predestinante ac largiente, 11 conceditur: nimirum [a 1Kb] nouit humanis rebus prouidentia diuina succurrere, et merentium fletus ac gemitus in exsultationem conuertere, ut qui nuper consternabantur afflicti, postmodum appareant nimium consolati. Canentis enim Regis sunt dicta, que sanctus Spiritus de templo prophetalis cordis insonuit. Ad uesperum demorabitur fletus, et ad matutinum letitia . Qui et iterum gratias referens Deo, beneficiorum eius magnificentiam canit et dicit: Conuertisti planctum meum in gaudium mihi, concidisti saccum meum, et precinxisti me letitia, ut cantet tibi gloria mea, et non compungar . Ipsi enim cura de nobis est , ut uas electionis  et uere fidei monet integritas. Quippe que sunt tristitie, ad gaudium miserando perducit, quod et nobis exiguis et peccatoribus opem de eius misericordia prestolantibus dignatio celestis exhibuit.

Etenim pontificalis memorie domno IIl. papa de presentibus curis ad eternam requiem euocato, ut assolet humanis rebus accidere, [b 1Kb] magna nos tristitiarum moles obstrinxerat 12 proprio dispensatore destitutos; sed [c 1Kb] non diu in afflictione persistere consueta Dei nostri benignitas sperantes in se dereliquit. Diuina enim nobis in oratione manentibus, ut celestis dignatio demonstraret, quem dignum ad successionem apostolice uicis iubeat eligendum, eius gratia suffragante, et omnium animis inspirante, in unum conuenientibus nobis, [d 1Kb] ut moris est, id est,  cunctis sacerdotibus ac proceribus ecclesie, et uniuerso clero atque optimatibus, et uniuersa militari presentia, seu ciuibus honestis, et cuncta generalitate populi istius a Deo seruate Romane urbis, si  dici est, a paruo usque ad magnum, in personam Ill. sanctissimi huius sancte apostolice sedis Romane Ecclesie presbyteri, Deo cooperante, et beatorum apostolorum annisu concurrit, atque consensit electio.

Cuius Deo amabilis uiri tantum meruit apud omnium conscientias bone et pudice conuersationis profectio, ut nullus in eius electione dissideret, nullus abesset, nullusue seipsum subtraheret, quem nempe ad hoc apostolice uicis officium incomparabilis atque indeficiens Dei nostri prouidentia predestinatum habuerat. Quomodo non et humanis mentibus unanimis consonantia conueniret in id quod procul dubio in Dei presentia tenebatur affixum?

Cuius et decretum solemniter facientes, et desideria  cordium circa eius electionem manuum subscriptionibus confirmantes, profitemur ipsum Deo amabilem nostrum electum, castum, pudicum, sobrium ac benignum, et in omnibus 13 piis operibus esse perfectum, atque orthodoxe fidei et sanctorum Patrum traditionis defensorem et fortissimum obseruatorem.

Hunc omnes, ut profecto [e 1Kb] mitissimum uirum, pro eius suauissima ac bone uoluntatis constantia unanimiter nobis elegimus pastorem atque pontificem, unde ob eius pie conuersationis integritatem immensas Redemptori nostro laudes referimus, consona cum Propheta canentes uoce: Magnus es, Domine Deus noster, et magna uirtus tua . Quis enim loquetur potentias tuas, Domine, et auditas  faciet omnes laudes clementie tue?  Quoniam uota petentium te ex audiens, pium nobis contulisti pastorem, qui sanctam tuam uniuersalem Ecclesiam, et cunctas  dominicas ac rationales sibi commissas oues regere atque gubernare, te Domino Deo et Saluatore nostro protegente, ualeat.

Hoc uero decretum a nobis factum subter, ut prefatum est, manibus propriis roborantes, in archiuo dominico nostre sancte Romane Ecclesie, scilicet in sacro [a 1Kb] Lateranensi scrinio, pro futurorum temporum cautela, recondi fecimus in mense Nouembrio, indictione quinta.

Ill. humilis presbyter sancte Romane Ecclesie huic decreto a nobis facto in Ill. sanctissimum presbyterum consensi et subscripsi: similiter totus clerus, optimates et milites seu ciues subscribunt.



14 TITULUS III. Relatio de electione pontificis [b 1Kb] ad principem.

 Cum non sine diuine misericordie nutu sit, ita post mortem summi pontificis, in unius electionem omnium uota concurrere et conuenire consensum, ut nullus penitus inueniretur qui discors posset existere. Necessarium est ut serenissimo ac piissimo domino petitionis unite famulanter debeamus preces effundere, quem certum est, et de subiectorum suorum gaudere concordia, et clementer unitati postulata concedere.

Obeunte itaque beatissime recordationis papa nostro Ill. [c 4Kb] in electionem Ill. uenerabilis apostolice sedis  archidiaconi, 15 omnium, Deo uolente, declinauit assensus, propterea quod ita ab ineunte etate sancte idem Ecclesie militauit, atque sic se in omnibus solerter exhibuit, ut ecclesiastico regimini non immerito, diuina suffragante gratia, sit preponendus; presertim cum talis olim fuerit instituti, ut etiam predicti beatissimi Ill. pontificis assidua conuersatione sua ad tantorum meritorum insignia, quibus isdem sancte recordationis antistes fuisse cognoscitur adornatus, fecerit, Christo adiuuante, profectum, ut uerbis suis desiderantes ad superna gaudia animos semper accenderit, ut quidquid boni in illo amisimus, in hoc nos inuenire indubitabiliter confidamus.

Ideoque lacrymabiliter cuncti famuli supplicamus,  ut dominorum pietas seruorum suorum obsecrationes dignanter exaudiat, et concessa pietatis sue iussione, petentium desideria, pro mercede imperii sui, ad effectum de ordinatione ipsius precipiat peruenire. Quatenus [d 1Kb] per sacros clementie sue apices, sub pastore eodem constituti, pro uita imperioque serenissimorum dominorum nostrorum, omnipotentem Dominum, et beatorum apostolorum principem, cuius Ecclesie dignum ordinari gubernatorem concedit, iugiter exoremus.

Subscriptio sacerdotum. [e 1Kb] Ego Ill. misericordia 16  Dei presbyter sancte Ecclesie Romane huic [a 1Kb] decreto a nobis facto in Ill. uenerandum archidiaconum sancte sedis apostolice et electum nostrum consentiens subscripsi.

Et subscriptio laicorum. Ego Ill. pietatis uestre seruus huic decreto a nobis facto in Ill. uenerandum archidiaconum sancte sedis apostolice et electum nostrum consentiens subscripsi.



TITULUS Iu. De electione pontificis ad exarchum.

Superscriptio. Domino excellentissimo atque precellentissimo, et a Deo nobis longeuiter in principalibus ministeriis feliciter conseruando, Ill. exconsuli, patricio, et exarcho Italie, [b 1Kb] presbyteri, diaconi et familiaris uniuersus clerus, [c 1Kb] axiomati etiam, seu  exercitus et populus huius Romane urbis supplices.

[d 1Kb] Nouit humanis rebus prouidentia diuina succurrere, et merentium fletus ac gemitus in exultationem conuertere, ut qui nuper consternabantur afflicti, postmodum appareant nimium consolati. Canentis enim Regis sunt dicta, que sanctus Spiritus de templo prophetalis cordis insonuit: 17 Ad uesperam demorabitur fletus, et ad matutinum letitia . Qui et iterum gratias referens Deo, beneficiorum eius magnificentiam canit, et dicit: Conuertisti planctum meum in gaudium mihi, concidisti saccum meum, et precinxisti me letitia, ut cantet tibi gloria mea, et non compungar . Ipsi enim cura de nobis , ut uas electionis et uere fidei monet integritas, quippe que  sunt tristitie, ad gaudium miserando perducit: quod et nobis exiguis et peccatoribus opem de eius misericordia prestolantibus, dignatio celestis exhibuit.

Etenim pontificalis memorie Ill. de presentibus curis ad eternam requiem euocato, ut assolet humanis rebus accidere, magna nos tristitiarum moles obstrinxerat, proprio dispensatore frustratos: sed non diu in afflictione persistere consueta Dei nostri benignitas sperantes in se dereliquit: [e 1Kb] triduo enim nobis exiguis in oratione manentibus, ut omnium  mentibus celestis dignatio demonstraret, quem dignum ad successionem apostolice uicis iubeat eligendum, eius gratia suffragante, et omnium animis inspirante, [f 1Kb] in uno conuenientibus nobis, ut moris est, [g 1Kb] familiaribus cleri et plebis, [h 1Kb] procerum etiam et militaris presentie, si dici est, a paruo usque ad magnum, in personam Ill. sanctissimi huius sancte apostolice sedis Romane Ecclesie archidiaconi, Deo cooperante, et beatorum apostolorum annisu, 18 concurrit atque consensit electio.

Cuius Deo amabilis uiri tantum meruit apud omnium conscientias bone et pudice conuersationis perfectio, ut nullus in eius electione dissideret, ac nullus abesset, nullusue seipsum subtraheret: quem enim ad hoc apostolice uicis officium incomparabilis  atque indeficiens Dei nostri prouidentia destinatum habuerat, quomodo non et humanis mentibus consonantia conueniret? Quod procul dubio in Dei presentia tenebatur adfixum.

Cuius et decretum solemniter facientes, et desideria cordium, circa eius electionem, manuum subscriptionibus confirmantes, per harum latores Ill. sanctissimum episcopum, Ill. uenerabilem presbyterum, Ill. notarium regionarium, Ill. adeque subdiaconum regionarium, ill. et Ill. uiros honestos ciues et de florentissimo atque felicissimo Romano exercitu, Ill. eminentissimum consulem, seu Ill. et Ill. uiros magnificos tribunos militie confamulos nostros direximus, supplicantes atque communiter impensissime exorantes a Deo conseruande precellentie  uestre consuetam bonitatem piis uotis concurrere: quia talis a nostro famulatu concorditer electus est, in quo, quantum ad hominum scientiam respicit, nullius macula reprehensionis apparebit.

Et ideo supplicantes quesumus, ut inspirante Deo celse eius dominationi, nos famulos uoti compotes celeriter fieri precipiat: presertim cum plura sint capitula, et alia ex aliis quotidie procreentur, que cure sollicitudinem et pontificalis fauoris expectant remedium. Prouinciales uero cure, uel quecunque sunt subinde causarum utilitates, perfecte autoritatis  censuram expectant. [a 1Kb] Propinquantium quoque inimicorum ferocitas, quam nisi sola Dei atque 19 apostolorum principis per suum uicarium, hoc est, Romane urbis pontificem, uirtus aliquando uero flectit, et morigerat hortatu, singulari interuentu indiget, cum huius solius [b 1Kb] pontificalibus monitis, ob reuerentiam apostolorum principis, parentiam offerant uoluntariam, et quos non uirtus armorum humiliat, pontificalis increpatio cum obseruatione inclinat.

Cum hec ita sint, iterum atque iterum impensius, precelse et a Deo seruate domine, supplicamus, ut celerius, Deo operante, uestrisque precordiis inspirante, apostolicam sedem de perfecta eiusdem nostri Patris atque pastoris ordinatione adornare [c 1Kb] precipiatis,  ut pote per gratiam Christi ministerium imperialis fastigii feliciter atque fideliter peragentes: quatenus et nos exigui famuli desiderium nostrum maturius expleri cernentes, incessabiles Deo et imperiali clementie atque eximie ac Deo placite dominationi uestre gratiarum actiones ualeamus exoluere, et cum promoto apostolice sedis pontifice, spiritali nostro pastori iuges preces effundere pro uita atque incolumitate perfectisque uictoriis tranquillissimorum atque Christianissimorum dominorum nostrorum Ill. et Ill. magnorum, uictorum, imperatorum, ut regalibus eorum uirtutibus misericors Deus multiplices concedat uictorias, et de subiectione omnium gentium Christianam rempublicam faciat triumphare, deque restituta plenius Romani imperii  prisca deuotione letitiam cordis impertiat.

Scimus enim, quod oratio eius, quem ad pontificalis dignitatis culmen Dei nutu eligimus, diuinam omnipotentiam 20 suis precibus flectet atque complacabit, et optate felicitatis incrementa Romano imperio preparabit, uestramque a Deo custodiendam potestatem, ad dispensationem huius [d 1Kb] seruilis Italice prouincie, nostrumque omnium famulorum presidium et subuentum longeuis armorum actis conseruabit.

 Subscriptio sacerdotum. Ego Ill. humilis archipresbyter sancte Romane Ecclesie huic decreto in Ill. sanctissimum archidiaconum et electum nostrum consentiens subscripsi.

Subscriptio laicorum. Ego Ill. in Dei nomine consul huic decreto a nobis facto in Ill. sanctissimum archidiaconum et electum nostrum consentiens subscripsi.



TITULUS u De electione pontificis [e 1Kb] ad archiepiscopum Rauenne.

Superscriptio. Domino sanctissimo nobis spirituali Patri Ill. archiepiscopo, Ill. archipresbyter, Ill. archidiaconus, et ill. primicerius notariorum, seruantes locum sancte sedis apostolice.

Inter cetera, que summe diuinitatis consilio disponuntur,  pontificalis promotionis sublimitas, ipso, a quo procedit omne bonum, predestinante ac largiente conceditur. Quod quia ita dubium non est, sancte et paterne beatitudini uestre indicare curauimus, quod pontificalis memorie domno Ill. de presentibus curis ad eternam requiem euocato, 21 consueta Dei benignitas tristitiarum molem, que nos de preteriti dispensatoris frustratu ad paululum obstrinxerat, abstersit atque inliniuit. Etenim ne diu ictus afflictionis nos sauciaret, prouidum ac Deo placitum apostolice uicis successorem condonare dignata est.

In unum quippe [f 1Kb] post triduum, ut moris est, conuenientibus nobis, id est, sacerdotibus, et reliquo omni clero, eminentissimis consulibus et gloriosis  iudicibus ac uniuersitate ciuium et florentis Romani exercitus, in personam amatoris uestri ac oratoris domini nostri Ill. sanctissimi huius apostolice sedis archidiaconi, electionis uota contulimus. In cuius Deo dedite electionis, nullus, gratia sancti Spiritus illustrante, defuit, sed omnium uota concorditer conuenerunt: inque eius sanctitatis persona decreta solemniter facientes, per harum portitores, [g 1Kb] sanctissimum episcopum Ill. uenerabilem presbyterum Ill. notarium Ill. regionarium, Ill. adeque subdiaconum  regionarium, Ill. et Ill. uiros honestos ciues, et de exercitali gradu, Ill. eminentissimum consulem, Ill. et Ill. magnificos tribunos, ad precelsi et a Deo seruati filii uestri exarchi uestigia demandauimus: impensius obsecrantes, ut celerius, Deo huius animum inspirante, hanc apostolorum principis sedem, presertim pro diuersis imminentibus, et ad subuentum prouincie exigentibus, simul et ad imperiale seruitium respicientibus, de perfecta ordinatione electi apostolicam sedem adornet, quatenus insit in apostolice sedis specula, qui et Christi regat Ecclesiam, gregemque rationabilium salubriter dispenset 22 ouium, et pro stabilitate a Deo decreti Romani imperii, longeuaque sospitate ac temporum prosperitate predicti eximii domini exarchi indesinenti prece  exoret.

Elabora itaque, quesumus, sanctissime ac beatissime Pater, ut cum harum portitoribus, ueneratoribus et filiis uestris, apud prefatum dominum exarchum impigrius interuenias, uicem gratie proprie beato Petro fautori tuo reddens, totisque nisibus imminens, ut optate ordinationis, Deo iubente, acceleretur negotium, quatenus de presularibus paterne uestre beatitudinis adminiculis, et hec apostolica letetur ac exsultet Ecclesia, et nos gratiarum actiones agamus, et caritas denominati domini nostri electi futurique apostolici pontificis opulentius erga uestram presentarem sanctitatem dilatetur.



TITULUS uI.  De electione pontificis [a 1Kb] ad iudices Rauenne.

Superscriptio. Domino eminentissimo et nobis in Christo fratri Ill. consuli, Ill. archipresbyter, et Ill. archidiaconus, Ill. primicerius notariorum. seruantes locum sancte sedis apostolice.

Si benefacta secularibus impensa negotiis digna minime uicissitudine defraudantur, nullus profecto est qui dubitet, quin ea, que pio intuitu peraguntur, eterne uite remuneratione rependantur.

Que cum ita sint, licet inclyte eminentie uestre propositum documentis pluribus agnoscamus, totis nisibus spirituali matri huic sacrosancte apostolice Dei Ecclesie utilitatibus ad concurrendum suffragari: fraterna tamen dulcedine hortari atque poscere, congruum duximus, ut conuenientibus 23 harum portitoribus  Ill. et Ill. quos [b 1Kb] cum decretalibus paginis et cum impensa supplicatione, pro celeri promotione oratoris uestri ac amatoris domini nostri Ill. archidiaconi et electi, apud precelsum et a Deo seruatum domnum exarchum destinauimus, cum eis conueniat, et ad precandum Deo optatis apud denominatum dominum exarchum subueniat: ut cum effectu, Deo propitio, eis qui missi sunt, remeantibus, et de uestre a Deo seruate eminentie bonitate prospera prefato domino nostro electo nuntiantibus, non solum affectiorem eius sanctitatem erga uestram eminentiam efficiant; uerum et boni ministerii merces atque uicissitudo ab ipso apostolorum principe, cui specialiter concurritis, et in presenti uita multiplicetur, et in regnis celestibus rependatur.



TITULUS uII. De electione pontificis ad apocrisiarium Rauenne.


Superscriptio. Dilectissimo fratri Ill. presbytero et apocrisiario, Ill. archipresbyter, Ill. archidiaconus, et Ill. primicerius notariorum, seruantes locum sancte sedis apostolice.

Dudum dilectissimam fraternitatem uestram obitum sancte memorie domni Ill. agnouisse pontificis, satis scimus: cui post transitum, ut moris est, die tertia conuenientibus nobis, id est, clero, axiomaticis etiam, et generalis militie ac ciuium uniuersitate, in personam domni Ill. sanctissimi archidiaconi, Dei gratia suffragante, electionis uota contulisse nos, indicamus. Cuius et solemne decretum facientes subscriptione  omnium roboratum apud eximium et a Deo seruatum dominum exarchum, per harum portitores Ill. et Ill. direximus, cum quibus dilectissima fraternitas 24 uestra conueniat, et pro celeri promotione pontificalis ordinationis deposcenda apud denominatum dominum exarchum interueniat, ut ualeant ii, qui missi sunt, Christo comite, cum effectu ad nos repedare, et de prosperis nuntiis apostolicam Christi Ecclesiam, omniumque nostrum animos magnanimiter releuare.



TITULUS uIII. [c 1Kb] Ritus ordinandi pontificis.

[d 1Kb] Psallunt secundum consuetudinem. Procedit electus de secretario, [e 1Kb] cum cereostatis septem, et uenit  [a 1Kb] ad confessionem, et [b 1Kb] post litaniam [c 1Kb] ascendunt ad sedem, simul episcopi et presbyteri. Tunc episcopus Albanensis dat [d 1Kb] orationem primam: deinde episcopus Portuensis dat [e 1Kb] orationem secundam: [f 1Kb] postmodum adducuntur Euangelia, et aperiuntur, et tenentur super caput electi a diaconibus. Tunc [g 1Kb] episcopus Ostiensis [h 1Kb] consecrat eum pontificem. [i 1Kb] Post hec archidiaconus annectit ei pallium, deinde [i 1Kb] ascendit 25 ad sedem, et dat pacem omnibus sacer dotibus, [k 1Kb] et dicit, Gloria in excelsis Deo.



TITULUS IX.

[Quod indiculum hoc in loco dicitur, professionem fidei uocant Iuo, Gratianus, Antonius Augustinus, et Baronius, locis in prefatione citatis. Eam omnes illi professionem acceptam tradunt ex libro  diurno, sed nemo tamen refert puram, ut hic est, sed ad usum noni seculi auctam atque interpolatam. uisum est opere pretium, utramque exhibere, ut quisque facilius et uarietatem  obseruet, et que ex ambarum collatione concludi debeant, minore negotio intelligat.]




[1Kb] Indiculum [l 1Kb] pontificis.

In nomine Domini Dei Saluatoris nostri Iesu Christi, etc. Indictione Ill. mense Ill. Ego Ill. misericordia Dei [m 1Kb] presbyter et [n 1Kb] Electus, futurusque per Dei gratiam humilis Apostolice sedis Antistes, tibi profiteor, beate Petre Apostolorum Princeps,  sancteque tue Ecclesie, quam hodie tuo presidio regendam suscepi.

Hanc uere fidei rectitudinem 

Tam de sancte et indiuidue Trinitatis mysterio, que unus est Deus; quam de dispensatione, que secundum carnem facta est, Unigeniti filii Dei Domini nostri Iesu Christi, et de ceteris Ecclesie dogmatibus, sicut in [a 1Kb] uniuersalibus Conciliis, et Constitutis Apostolicorum  Pontificum probatissimorum, atque Doctorum Ecclesie scriptis 28 sunt commendata; [b 1Kb] item quecumque ad rectitudinem uestre nostreque orthodoxe fidei, a te tradite, respiciunt, conseruare.

[c 1Kb] Sancta quoque uniuersalia Concilia, Nicenum,  Constantinopolitanum, Ephesinum primum, Chalcedonense, et secundum Constantinopolitanum, quod Iustiniani pie memorie Principis temporibus celebratum est, [e 1Kb] usque ad unum apicem, immutilata seruare.

Et una cum eis pari honore et ueneratione sanctum sextum Concilium, quod [f 1Kb] nuper [g 1Kb] Constantino pie memorie Principe, Agathone Apostolico predecessore meo 29 conuenit, medullitus et plenius conseruare, queque uero predicauerunt,  predicare; queque condemnauerunt, ore et corde condemnare.

Diligentius autem et uiuacius omnia [h 1Kb] decreta predecessorum Apostolicorum nostrorum Pontificum, queque synodaliter statuerunt, et probata sunt, confirmare, et indiminute seruare, et sicut ab eis statuta sunt, in sui uigoris stabilitate custodire; queque uel quosque simili autoritatis sententia condemnauerunt, uel abdicauerunt, simili autoritatis sententia condemnare.

 [i 1Kb] Disciplinam et ritum Ecclesie, sicut inueni, et a sanctis precessoribus meis traditum reperi, inlibatum custodire.

Et indiminutas res Ecclesie conseruare, et ut indiminute custodiantur, operam dare.

 30 [a 10Kb] Nihil de traditione, quod a probatissimis predecessoribus meis seruatum reperi, diminuere uel mutare, aut aliquam nouitatem admittere; sed feruenter, ut uere eorum [b 1Kb] discipulus et sequipeda, totis uiribus meis conatibusque tradita conseruare ac uenerari.

Si qua uero emerserint contra disciplinam canonicam, emendare; sacrosque  Canones et Constituta Pontificum nostrorum, [c 1Kb] ut diuina et celestia mandata, custodire, utpote tibi redditurum me sciens de omnibus, que profiteor, districtam in diuino iudicio rationem, cuius locum diuina dignatione perago, et uicem intercessionibus 31 tuis adiutus impleo.

Si preter hec aliquid agere presumpsero, uel ut presumatur, permisero, eris mihi, in illa terribili die diuini iudicii, depropitius.

 Hec conanti et diligenter seruare curanti, in hac uita corruptibili constituto, adiutorium quoque ut prebeas obsecro, ut irreprehensibilis appaream ante conspectum iudicis omnium Domini nostri Iesu Christi, dum terribiliter de commissis aduenerit iudicare, ut faciat me dextre partis compotem, et inter fideles discipulos ac successores tuos esse consortem.

32 Quam professionem meam, ut supra continetur,  per Ill. Notarium et Scriniarium me mandante conscriptam, propria manu subscripsi, et tibi, beate Petre Apostole et Apostolorum omnium Princeps, pura mente et conscientia deuota, corporali iureiurando sinceriter obtuli.

Subscriptio. Ego qui supra Ill. indignus presbyter Dei gratia electus huius Apostolice sedis Romane Ecclesie Episcopus, hanc professionem meam, sicut supra continet, faciens iusiurandum corporaliter tibi, beate, Petre Apostolorum  Princeps, pura mente et conscientia obtuli.



[p 1Kb] Professio pontificia.

In nomine sancte et indiuidue Trinitatis, Amen. Ego N. sancte Romane Ecclesie Diaconus uel Presbyter, uel Episcopus Cardinalis electus, ut fiam per Dei gratiam huius sancte Apostolice sedis humilis minister: profiteor tibi, beate Petre Apostolorum Princeps,  sancteque tue Ecclesie, quam hodie tuo presidio regendam suscipio, [d 1Kb] quod quamdiu in hac misera uita constitutus fuero, ipsam non deseram, non relinquam, non abnegabo, non abdicabo aliquatenus, nec ex quacumque causa, cuiuscumque metus uel periculi occasione dimittam, nec me segregabo ab ipsa.

Sed uere fidei rectitudinem, 

Tam de sancte et indiuidue Trinitatis mysterio, que est unus Deus; quam de dispensatione, que secundum carnem facta est, unigeniti Filii Dei Domini nostri Iesu Christi, et de ceteris Ecclesie dogmatibus, sicut in uniuersalibus Conciliis, et Constitutionibus Apostolicorum  Pontificum, probatissimorumque Ecclesie Doctorum scriptis sunt commendata, id est, que ad rectitudinem nostre uestreque orthodoxe fidei, a te tradite, respiciunt, conseruare.

Sanctaque octo uniuersalia Concilia, id est, Nicenum,  Constantinopolitanum, et Ephesinum primum, Chalcedonense, quintum quoque et sextum item Constantinopolitana, et septimum item Nicenum, [i 1Kb] octauum quoque Constantinopolitanum, usque ad unum apicem, immutilate seruare.

Et pari honore et ueneratione digna habere, et que predicauerunt et statuerunt, omnimode sequi et predicare, queque condemnauerunt, condemnare ore et corde.

 Diligentius autem et uiuacius, quamdiu uixero, omnia decreta canonica predecessorum Apostolicorum nostrorum Pontificum, quecumque ipsi Synodaliter statuerunt et probata sunt. confirmare et indiminuta seruare, et sicut ab eis statuta sunt, in sui uigoris stabilitate custodire; queque uel quoscumque condemnauerunt, uel abdicauerunt, simili sententia condemnare uel abdicare.

 Disciplinam et ritum, sicut inuenimus a sanctis predecessoribus meis canonice traditum, quamdiu uita in istis comes fuerit, illibate custodire.

Et indiminutas res Ecclesie conseruare, neque alienare, seu in feudum, censum, uel emphytheusim  dare, quomodolibet, ex quacumque causa, et ut indiminute custodiantur, operam dare.

Nihil de traditione, quam a probatissimis predecessoribus meis canonice traditam et seruatam reperi, diminuere uel mutare, aut aliquam nouitatem admittere; sed feruenter, ut eorum discipulus et sequipeda, totis mentis mee conatibus, que tradita canonice reperio, seruare et uenerari.

Si qua uero emerserint contra canonicam disciplinam, communicatione  [d 1Kb] filiorum meorum sancte Romane Ecclesie Cardinalium cum quorum consilio, directione, et rememoratione ministerium meum geram et peragam, emendare, aut patienter, excepta fidei et christiane Religionis graui offensione, tua et beatissimi tui [e 1Kb] coapostoli Pauli procurante intercessione, tolerare, sacrosque canones et sacrorum Pontificum decreta, ut diuina et celestia mandata, Deo auxiliante, custodire: utpote Deo et tibi sciens me redditurum de omnibus, que profiteor et  quamdiu uixero, egero, uel obliuiscar, districtam in diuino iudicio rationem, cuius sanctissime sedi diuina dignatione, te patrocinante, presideo, et uicem intercessionibus tuis adimpleo.

 Eris autem mihi in illa terribili die hec conanti et diligenter seruare conanti propitius.

Adiutorium quoque ut prebeas obsecro in hac corruptibili uita constituto, ut irreprehensibilis appaream ante conspectum iudicis omnium Domini nostri Iesu Christi, dum terribiliter de commissis aduenerit iudicare, ut faciat me dextre partis participem, et inter fideles discipulos et successores tuos esse consortem.

Hanc autem professionem meam, per Notarium  et Scriniarium sancte Romane Ecclesie me iubente scriptam, propria manu subscripsi, et tibi, Apostole Petre, et Apostolorum omnium Principi, pura mente et deuota conscientia, super sanctum corpus tuum, et altare tuum sinceriter obtuli. Actum, etc.



[f 1Kb] Secunda professio fidei.


[g 2Kb] Ill. Episcopus sancte Catholice et Apostolice Ecclesie urbis Rome, reuerentissimis fratribus, et dilectissimis filiis, seu uniuerse plebi.

 Apostolice sedis officium, dilectissimi, ad quod, superna 33 gratia ita prouidente ac suffragante, peruenimus, cum tanto cordis stupore ac humilitate nos suscipere debere perpendimus, quantum ad eius accessum nostram pusillitatem incomparabiliter imparem esse cognoscimus: quia neque pro meritis precedentibus hoc nobis collatum aduertimus, neque propter solertiam gubernandi commissum fuisse permittimus. Sed clementissimi Dei nostri misericorditer inclinata sublimitas hoc fieri uestris obsecrationibus annuit, et eligentium nos atque concurrentium sententiam, tanquam iugum pie nobis dispensationis, impressit.

Idcirco, carissimi, pusillanimitatem, quam in nobis aspicitis, crebris orationibus adiuuate, pro nobis  apud Dei clementiam 34 cum fletibus intercedite, ut impotentiam que in nobis est, Dei nostri omnipotentia roboret, et qui omnes filii sui pretioso sanguine dignatus est redimere, etiam nostre fragilitatis officium placatus dignetur aspicere.

uerum etsi uirtutum indoles nequaquam in nobis est, Euangelice tamen atque Apostolice fidei salutaris integritas inlibata atque perfecta, Christo annuente, et nunc in nobis est, et eadem fine tenus permanebit.

Quamquam ergo merita Pontificum predecessorum, nec imitari possumus, nec condigne pensare; horum tamen spiritales regulas medullitus conseruamus, et salutiferis sanctorum Patrum doctrinis innitimur, hisque tanquam inexpugnabili muro precincti,  [a 1Kb] confidimus, cuncta inimicorum fidei tela  destruere, et ueritatem oppugnantes mentes, eorum et presidio et autoritate prosternere.

Horum traditionibus iuxta capacitatem instructi, deuota mente [b 1Kb] omni Ecclesie profitemur, et coram Deo conscientiarum teste satisfacimus, quecumque ad stabilitatem Christiane religionis et rectitudinem Catholice fidei congruunt, quod et fidelium de nobis expectat optatus, et [c 1Kb] audire designat intuitus, nos facturos.

Cognoscat itaque uestra dilectio, et integra nos satisfactione predicare, tenere, ac defendere, predicaturosque esse confidat fidem Christi, quam Apostoli tradiderunt, Apostolorum discipuli docuerunt, eorumque successores Apostolici 35 nostri ac probatissimi predecessores [d 1Kb] immutabiliter seruauerunt  ac defenderunt.

Etenim huius Apostolice traditionis normam inuiolabiliter custodiemus, quam uenerandum sanctorum trecentorum decem et octo Patrum Concilium, quod in Nicea, sub magno Principe Constantino, conuenit, Dei gratia reuelante, redegit in Symbolum, et consubstantialem Patri Filium predicauit, et uerbum Dei Deum uerum esse confirmans Dominum nostrum Iesum Christum, Arium deitatem blasphemantem, cum suis consortibus expulit, et ut diaboli ministros eterno anathemate condemnauit.

Dehinc secundum Constantinopolitanum adeque sanctum, centum quoque quinquaginta Patrum, concilium, sub Imperialis memorie maiore Theodosio, in Regiam urbem concurrens, [e 1Kb] quod Symbolo deesse  putabatur, exposuit, et gratia Spiritus sancti inlustrante,  Deum esse Spiritum sanctum, Patrique et Filio, utpote consubstantialem, coadorandum annexit: unde Macedonium rebellem Spiritus sancti, et Apollinarem cum suis sacrilegis complicibus, perpetui anathematis censura prostrauit.

Per hec duo sacra Concilia [a 1Kb] sanctam et insepabilem Trinitatem, unum Deum, unamque Trinitatis substantiam esse cognoscimus, Trinitatemque in unitate, et unitatem in Trinitate palam predicare didicimus, ut unum Deum, propter unitatem essentie, fateamur, et Trinitatem inseparabilem, 36 propter substantiarum atque personarum differentiam, doceamus; dum de Patre Filius eternaliter nascitur, Spitus sanctus de Patre procedere confirmatur, eumdem Dei Filius de suo accipere perhibet, et in nomine suo  mitti a Patre Spiritum sanctum manifestat, et insufflando discipulis, Accipite Spiritum sanctum , ut pote [b 1Kb] de se procedentem, adnuntiat: et in celos ascendens, ut promiserat, Paraclitum ad discipulos mittit.

Ex hoc ergo uiuaciter edocemur, et unicam diuinitatis essentiam, et propter inconfusas subsistentiarum proprietates, Trinitatem predicare perfectam. Patris igitur et Filii et Spiritus sancti, sicut una uere est diuinitas; ita una est gloria, imperium, maiestas, uirtus, atque potentia, una quoque eorum naturalis uoluntas, et una est operatio.

Quibus duobus uniuersalibus uenerandisque Conciliis Tertium generale [c 1Kb] ducentorum sanctorum Patrum accessit Concilium, quod sub principalis quidem  memorie [d 1Kb] Theodosio Augusto factum est, [e 1Kb] ex auctoritate tamen Celestini Apostolice sedis Antistitis,  cum beato Cyrillo Alexandrine Ecclesie 37 Presule, prius in Ephesinam urbem conuenit; in quo unitio in Christo conuenientium naturarum, id est, deitatis atque humanitatis in Christo connexio secundum subsistentiam, salubriter predicata est, et profanus [f 1Kb] hominicola Nestorius dominice dispensationi infestus, utpote qui adorande Incarnationis arcanum, Deum ab homine separando, disiunxerat, et sanctam uirginem Mariam Dei genitricem blasphemis uocibus obiurgabat, [g 1Kb] per duodecim ueneranda capitula, multiplici anathemate in perpetuam condemnationem cum sociis suis deiectus est, confiteri ueraciter nolens, quod uerbum caro factum est, et habitauit in nobis , id est, Deus uerbum, idemque Filius Dei, pro nobis factus est homo, [h 1Kb] id quod erat manens, factus est  quod non erat: et quia simul caro, simul uerbi caro animata anima rationali, in uerbo quippe hoc ipsum subsistere habuit.

Pro huiusmodi ergo de incarnatione Dei uerbi regulis explanandis, etiam Quartum sanctum sexcentorum triginta Patrum sanctorum Concilium, sub auguste memorie Marciano Imperatore, in Chalcedona concurrit, cui Apostolicus Papa Leo per Legatos et uicarios prefuit, cuius, Dei gratia reserante, [i 1Kb] uenerabili tomo firmati Patres sententialiter 38 promulgauerunt, ex duabus et in duabus naturis, siue substantiis, id est, deitate atque humanitate, unum eumdemque Filium Dei Dominum Iesum Christum; et quod in nullo perempta sit differentia naturarum, magis autem, salua proprietate, utraque natura in  unam personam atque subsistentiam concurrerit: etenim ex quibus eum ueraciter subsistere credimus,  in eisdem inconfuse inseparabiliter et indiuise, et esse, et contemplari nichilominus predicamus. Quibus acquiescere nolentes blasphemus Dioscorus, simul et delirus Eutyches, anathematis iusti censura, cum [a 9Kb] fautoribus suis, percussi sunt.

Hec igitur sancta atque uniuersalia quatuor Concilia, etiam sanctum Quintum Concilium uenerandum assecutum est, et sub pie memorie Iustiniano Principe, apud Constantinopolitanam urbem est congregatum, cuius salutari consultu, [b 1Kb] unus esse de sancta Trinitate Dominus noster iehsu Christus ueraciter predicatus est: et confundentes ac diuidentes sacre eius incarnationis arcanum, istius uocis spirituali mucrone prostrati sunt.

[c 1Kb] In hoc Origenes, cum impiis discipulis et sequacibus,  Didymo et Euagrio, et qui creatorem omnium Deum et omnem rationalem eius creaturam gentilibus fabulis prosecuti sunt, eterne sunt condemnationi submissi.

In eo Theodorus Mopsuestenus autor Nestorii, pariterque Diodorus, et omnes execrande diuisionis discipuli, qui et Semi-Nestoriani uocati sunt, sub anathematis eterna censura ab Ecclesia Dei proiecti sunt. Cum his et epistola, 39 que Ibe dicitur ad Marim Persam, et scripta Theodoriti aduersus beatissimum Cyrillum, cum condemnatione proiecta sunt.

 In hoc Seuerus Acephalus, cum Petro et Zoara, ceterisque eorum impie confusionis consortibus atque sequacibus, perpetua condemnatione prostrati sunt, et omnes qui ex duabus et in duabus naturis siue substantiis, cum earum proprietatibus, unum eumdemque Dominum nostrum Iesum Christum Filium Dei cognoscere renuunt. [d 1Kb] Qui cum Deus sit consubstantialis Patri atque ceternus, propter nos nostramque salutem descendit de celo, et incarnatus est de Spiritu sancto, id est, operatione sancti Spiritus uirgo Dei filium concepit, carne animam habente rationalem atque intellectualem: in qua carne et crucifixus est, et mortuus est, et tertia die, sicut uoluit, resurrexit a mortuis, mortis nostre dissoluens imperium: in qua carne, quam ex nobis  assumpsit absque solo peccato, sedet ad dexteram Patris, in ea uenturus iudicare uiuos et mortuos: cuius regni non erit finis.

[e 1Kb] Inter hec ueneranda uniuersalia quinque Concilia etiam sanctum Sextum Concilium uniuersale centum septuaginta quinque uenerabilium Presulum predicamus, quod fauente Deo, et uotum [f 1Kb] pie memorie magni Principis nostri Domini Constantini clementer implente, in Urbe regia, [g 1Kb] eo presidente, celebratum est, cui Apostolice recordationis 40 Agatho Papa [h 3Kb] per Legatos suos et Responsales prefuit, cuius uenerabilem tomum celebriter assequentes,  eos qui nouo et heretico dogmate immaculatam Dei Ecclesiam polluere nitebantur, et errasse manifestius probauerunt, et cum sui erroris [a 1Kb] autoribus, atque fautoribus, perpetuo anathemate damnauerunt.

Recte atque ueraciter statuentes, sicut duas unius Domini nostri Iesu Christi naturas, id est, deitatem et humanitatem, cuius duas natiuitates esse cognoscimus, de Patre uidelicet, ex eterno; de matre, de qua humanitas ei accessit, ex tempore: ita duas quoque substantias unius eiusdemque persone confitemur, iuxta subsistentiam unitas, ex quibus et in quibus idem Dominus noster iehsu Christus Filius 41 Dei, et adnuntiatur, et creditur: quia totus Deus totus factus est homo, et in suis integer manens,  etiam in nostris perfectus apparuit, absque solo  peccato, quia in se saluare totum hominem uenerat; ita quoque et duas naturales habere uoluntates, duasque naturales operationes, secundum sanctorum Patrum doctrinam, decreuerunt.

[b 1Kb] Autores uero noui heretici dogmatis Sergium, Pyrrhum, Paulum, et Petrum Constantinopolitanos, [c 2Kb] una cum Honorio, qui prauis eorum assertionibus fomentum impendit; pariterque et Theodorum Pharanitanum, et Cyrum Alexandrinum, cum eorum imitatoribus, simulque et hos, qui heretica dogmata contra ueritatem fidei synodaliter declaratam 42 atque predicatam, pertinaciter defendebant.

Pessimum etiam et Deo odibilem [d 1Kb] Macarium   cum omnibus hereticis scriptis atque sequacibus  nexu perpetui anathematis deuinxerunt, qui unam execrabiliter asserebant uoluntatem, et unam operationem in Christo; quam neque diuinam, neque humanam, neque inconditam, neque conditam poterant demonstrare, sed uelut confusam atque congregatam. Sicut de naturis impius Eutyches, ita de naturalibus uoluntatibus atque operationibus Christi, iuxta hereticorum prestigias, nitebantur defendere.

43 Sed et eos, qui unam simul et duas uoluntates et operationes in Christo dicere presumebant, siue nec unam, nec duas; uel qui proprietates naturarum Christi confundere uel extinguere nisi sunt, uel nituntur, pari cum eis anathemate multauerunt.

Propterea quosquos, uel queque sancta sex uniuersalia  Concilia abiecerunt, simili etiam nos condemnatione percellimus anathematis,

Cum supra fatis hereticis, Sabellium, Paulum Samosatenum, [a 1Kb] Marim Persam, Montanum, Donatum, Eunomium, Nouatum, Sabbatium, Acacium, Anthimum, [b 1Kb] Iulianum Halicarnasseum, Theodosium, Gaianum, Priscillianum, Pelagium, Celestium, et Iulianum eorum discipulum, et cum eis simul omnes hereticos eorumque simul sequaces execramur ac condemnamus.

Quosque uero, uel queque eadem sex sancta Concilia susceperunt, ut recte fidei consortes suscipimus, et cum eadem reuerentia ore et corde ueneramur.

Sed et hoc uestre caritati, Christo annuente, pollicemur,  cuncta, que huius Apostolice sedis prefati Pontifices Apostolici predecessores nostri synodaliter  statuerunt, cum toto mentis studio et puritate nos esse conseruaturos; et ad defendendam recte fidei puritatem, eorumdem presidio, coram hominibus esse sequipedam.

Unde et districti anathematis interdictioni subiicimus, si quis unquam, seu nos, siue est alius, qui nouum aliquid presumat contra huiusmodi euangelicam traditionem, et orthodoxe fidei Christianeque religionis integritatem, uel quidquam contrarium annitendo immutare, siue subtrahere 44 de integritate fidei nostre tentauerit, uel ausu sacrilego hoc presumentibus consentire.

Ut sinceritas perfecte nostre fidei uestre caritati manifestius clareat, presentem nostre professionis paginam per Ill. Notarium scriptam, cum  nostre manus subscriptione, coram omnibus relectam, in confessione beati Petri Apostolorum Principis, deposuimus, tanquam ipso testificante de puritate conscientie nostre, cui claues ligandi atque soluendi in terra et in celo omnium Saluator et Dominus tradidit.

Ill. gratia Dei Episcopus sancte catholice et Apostolice Ecclesie urbis Rome huic professioni recte et orthodoxe fidei, sicut superius legitur, subscripsi, eamque ad corpus tuum, beate Petre Apostole, obtuli consolidandam.



Tertia Professio fidei, post ordinationem.

[c 2Kb] Ill. Episcopus sancte catholice atque Apostolice Ecclesie urbis Rome, [d 1Kb] dilectissimis et dulcissimis filiis in Domino salutem.

 45 [e 1Kb] Hodierne diei festiua iocunditas inuitat nos, dilectissimi, uestram in Christo fraternam humili  uoce exhortari concordiam. Quatenus tam alacer uestre deuotionis concursus, non ad fauorem hominum, sed ad laudem potentissimi proficiat Creatoris, qui dum uotis uota ubertim accumulat, gaudiis celestibus nostre humilitatis gaudia amplificare dignabitur.

Quis namque, ut ait Propheta, loquetur potentias Domini, aut quis omnes eius auditas ualebit facere laudes ? uel quis digne poterit magna et mirabilia eius opera enarrare ? Neque enim hoc mea merita, carissimi, que nulla sunt, sed uestre christianitatis uota apud Altissimum promeruerunt, quod in me indignum desuper cernitis exultantes, ut nimirum Omnipotens de terra inopem et de stercore pauperem sublimaret , prerogatiuam sacerdotii concederet, dispensatoremque sue constitueret familie.

Quapropter, carissimi, huius diei preclara solemnitas geminam apud uestram Deo placitam caritatem, per hanc mee mediocritatis [a 1Kb] paginam compulit [b 1Kb] persoluere functionem.

46 [c 1Kb] Et primum omnium quidem, condecet paterno affectu meos dulces deposcere natos, ut pro mee fragilitatis inopia Christum Dominum conuenienter deprecemini, ut hoc officium pietatis, quod largiente Domino, uestris precibus, indeptus sum, suorum intercessionibus Apostolorum, concedat inculpabiliter adimplere, quatenus non de culmine presulatus temeritatis pena condemner; sed de fideli officio ac sedulo pietatis ministerio, in die aduentus Domini,  merear, una cum animabus ab eo mihi creditis, immarcescibilem glorie percipere coronam

Deinde alia mihi ad uos, o dilectissimi, pro uobis est [d 1Kb] amplissima caritatis adhortatio, quatenus si quis uestrum aduersus aliquem habuit uel habet huc usque querelam, mee obsecrationis interuentu, propter eum scilicet, qui autor pacis et caritatis est, inuicem ex cordibus relaxetis. Donantes uobismetipsis , secundum apostolicam exhortationem, sicut Deus in Christo donauit uobis, ut  non, quod absit, quolibet argumento, a satana, inimico pacis dissensionisque autore, circumueniamur . Finiantur queso simultates et discordie, ut non regnet in uestro casto corpore odii fomes, sed pax et caritas, quam diligit Deus: ut sitis obedientes filii Patris uestri, qui in celis est . Scriptum quippe est: Beati pacifici, quia filii Dei uocabuntur . Et iterum: Pacem sequimini et sanctimoniam sine qua nemo uidebit Deum . Dimittite, inquit Dominus in Euangelio, et dimittetur uobis , In hoc, ait, cognoscent omnes, 47 quia mei estis discipuli, si dilectionem inuicem conseruetis , ut pax Dei, que exuperat omnem sensum, custodiat corda et intelligentias uestras, in Christo Iesu  Domino nostro . Quatenus, sicut mee exiguitatis promotione letitie [e 1Kb] gaudia uobis hodie cumulauit Altissimus; ita profecto, et mihi de uestre unanimitatis et pacis concordia mentis iocunditas uberius multiplicetur, ut condecenter pari assensu [f 1Kb] hymnum glorie cum sanctis angelis, ante uenerabile Apostolorum Principis corpus, possimus concordi modulamine, etiam cum interno mentis adsensu, alacriter exclamare, Gloria in excelsis Deo, et in terra pax hominibus bone uoluntatis .

Quibus premissis, carissimi, ad illud singulare spei nostre remedium, mee humilitatis [g 1Kb] alloquium summopere curro, ut ad quod uestrum desiderium, per afflatum Spiritus sancti indesinenter esse sollicitum  atque adtentum in meis oculis habeo conspectum; illaque mee humilitatis professione,ad uestram edificationem, libenter inuitor depromere, que a me inhianter, suspensis auribus, feruore catholice atque orthodoxe fidei, christiane religion dedita uestra deuotio, per mee ministerium lingue conuenienter cupit audire.

Propterea christiane simul et euangelice doctrine discipuli, paterneque traditionis, per Dei gratiam, emulatores, et orthodoxe fidei sectatores existentes,  ea, que per sanctos Apostolos, huiusque Aposlice Sedis Presules, predicanda suscepimus, quemadmodum corde credimus ad iustitiam , ita nos condecet, ad uestre salutis edificationem, mente deuota proprie ac ueraciter, [a 1Kb] in conspectu totius Ecclesie, libera profiteri uoce.

48 [b 1Kb] Credimus in unum Deum, Patrem et Filium et Spiritum sanctum, Trinitatem inseparabilem: Patrem scilicet, ex quo omnia: Filium per quem omnia: Spiritum sanctum, in quo omnia. Patrem quidem ingenitum, Filium autem ex Patre unigenitum, [c 1Kb] Spiritum uero sanctum nec genitum, nec ingenitum, sed de Patre Filioque procedentem. Unam sancte Trinitatis essentiam, unam uirtutem, unam dominationem, unam naturalem uoluntatem atque  operationem unam. Trinitatis nomine credentes baptizati sumus, et credendum fideliter predicamus.

Unum igitur sancte Trinitatis, hoc est, Deum uerbum, qui natus est de Patre ante omnia secula, eumdem in ultimis temporibus descendisse credimus, incarnatum esse de Spiritu sancto, et de semper uirgine beata Dei genitrice Maria, et inhumanatum: consubstantialem Patri secundum deitatem, et consubstantialem eundem nobis secundum humanitatem: de Patre quidem natum sine tempore et eterne, de matre autem absque semine in tempore: unde et duas eius natiuitates predicamus, et unum eumdemque Dei Filium, eumdemque hominis filium ex duabus, et in duabus naturis, hoc est, diuina et  humana, incondita et condita, impassibili et passibili, in unam personam atque substantiam concurrentibus, et in sua proprietate, inconfusis et immutabiliter eisdem naturis manentibus, ex quibus ineffabilis adunatio facta est, et Deus unitus, 49 mediante rationali anima, carni, quam de sancta et immaculata uirgine assumpsit.

Quare uere ac proprie , id est, Dei genitricem sanctam semperque uirginem predicamus, eo quod unum eumdemque Deum et Dominum nostrum Iesum Christum genuit, non in duas personas duosue filios partitum, sed eumdem, deitate quidem impassibilem, passum autem carne, crucifixum et sepultum  carne, resurrexisse et ascendisse in celos carne, unde nunquam diuinitate discessit, sedentem ad dexteram Patris in eadem carne, et ita uenturum iudicare uiuos et mortuos, et sic semper in eadem carne mansurum.

[d 1Kb] Propterea detestamur eos atque condemnamus, quicumque ante adunationem duas naturas et post adunationem unam Christi naturam errantes adseuerant; necnon et illos, qui in duas personas, uel duos filios, unum Dominum nostrum Iesum Christum diuidentes blasphemant.

Nos igitur in omnibus sequentes sanctarum quinque Synodorum instituta, necnon et probabilium catholice Ecclesie Patrum atque Doctorum uenerabiles traditiones, confitemur, atque predicamus  unitas duarum Christi naturarum proprietates, ita nichilominus, ut duas naturales uoluntates atque operationes unius eiusdemque Domini nostri Iesu Christi fateamur.

Ad hec quoque profitemur etiam cuncta decreta Pontificum Apostolice sedis predecessorum meorum, presertim que a sancte memorie [e 1Kb] Martino uniuersali papa, ad confirmationem predictarum quinque Synodorum, definita 50 sunt atque decreta, in omnibus custodire, maxime que aduersus nouas promulgata sunt questiones, quibus zizaniorum scandala huc atque illuc disseminata sunt.

Quorum sanctorum Patrum et Apostolice sedis Pontificum autoritate muniti ac freti, que uel synodice  susceperunt, uel predicauerunt, sine aliqua diminutione suscipimus et predicamus. Simili modo et quecunque damanauerunt cum suis autoribus et sectatoribus, sub anathemate damnamus.

Profitemur etiam nos, secundum illa, que a predecessoribus meis statuta sunt, nunquam aliquid noui contra catholicam atque orthodoxam fidem suscepturos, nec talia temerarie presumentibus, si opportunum fuerit etiam mori, Dei gratia nos corroborante, [f 1Kb] quoquo modo consensum prebituros.

Ad hec uero suscipio et amplector et ueneror definitionem, quam, Deo auspice, fecit sancta et uniuersalis ac magna Sexta Synodus, que nuper in regia  Constantinopoli urbe, in qua et Apostolice sedis Legatos presidere manifestum est, que et per decretum christianissimi ac piissimi, a Deoque coronati Constantini Principis congregata est, et que suscepit, suscipio et que uel quos abiecit, abiicio, similiter et quos anathematizauit atque damnauit, anathematizo et damno.

Et hanc denique, dilectissimi, orthodoxe atque Apostolice fidei normam in omnibus tenentes, atque spiritalium Patrum, lucidissimis ueluti seculi luminaribus, sacris inherentes doctrinis, oportet nostre humilitatis religiosa deuotione, que eorum magisterio, illustrante superna gratia, corde concepimus, ore etiam libere confiteri, ut in die aduentus et Domini et saluatoris nostri Iesu Christi a dextris 51 consistentes,  illam desiderabilem de Euangelio mereamur uocem audire dicentem: uenite, benedicti Patris mei, percipite regnum, quod uobis preparatum est ab origine mundi .

His igitur prelibatis, oportet nos, dilectissimi, ad  hoc sacratissimum et uenerabile beati Apostolorum Principis corpus, fixis genibus, Dominum Iesum Christum impensius exorare, ut fidelissimum ac christianissimum Romanum a Deo constitutum Principem, cum uita et uictoria, [a 1Kb] religionis cultu pollentem, [b 1Kb] longeue etatis curriculis in suo sancto timore conseruare et custodire, longe lateque regnantem pacifice, dignetur, una cum fidelissimis atque fortissimis Romane reipublice Italie exercitibus, rebelles inimicos imperii, preuiantibus beatissimis Apostolorum Principibus, subiugare ac prosternere, non mucrone ferri, sed prudentie consiliis, et absque dispendio florentissimi exercitus, sua uirtute dignetur: de eorum feritate tam [c 1Kb] in regiam urbem, quam circumquaque aduersantium, laudabiles decurrant  triumphi, ut omnis sexus et dignitas de eiusmodi uictoriis exultantes, uno ore Deo nostro et Domino Iesu Christo dignas inuitentur laudes et gratias persoluere, cum quo est Deo Patri Spirituique sancto gloria per omnia secula seculorum. Amen.



52 CAPUT III. DE ORDINATIONE EPISCOPI SUBURBICARII A SUMMO PONTIFICE.



ARGUMENTUM

I. Ubi e uita excesserat Episcopus aliquis eorum, qui sedis Apostolice ordinationi suberant, de obitu statim monebatur Pontifex, siue Cleri et Plebis Ecclesie uidue literis, siue a defensoribus patrimonii illic positi.---II. Monitus Pontifex scribebat Clericis et Plebi Ecclesie uidue de electione Episcopi.---III. Scribebat et uicino Episcopo, cui commendaret Ecclesie curam, donec pastorem haberet.---Iu. Fiebat electio, concurrentibus Cleri, Ordinisque, et Plebis uotis, decretumque omnium subscriptione firmabatur.---u. Electionis decretum deferebatur ad Pontificem, cum precibus, ut electionem probaret, ordinaretque Episcopum, quem sibi delegerant.---uI. Respondebat Pontifex, Episcopumque, quem probasset, euocabat Romam ad consecrationem.---uII. Electo, cum se conferret ad sedem Apostolicam, Archidiaconus Ecclesie uidue, aliique Honorati comitabantur, secumque deferebant alias Cleri Plebisque literas, quibus instantius ordinatio urgebatur.---uIII. Peragebatur solemni ritu ordinatio Rome, preuio examine de fide et moribus, monitaque inter ordinandum Episcopo dabantur, quibus ad regendam suam Ecclesiam iuuaretur.---IX. In ordinatione Episcopus professionem fidei ad corpus sancti Petri emittebat.---X. Dabat etiam cautionem, qua disciplinam Ecclesiasticam obseruaturum se pollicebatur. ---53 XI. Addebat et indiculum de obedientia erga summum Pontificem, et fidelitate erga Principem seruanda.---XII. Post ordinationem accipiebat a Pontifice ad Clericos et Plebem ciuitatis sue literas, quibus monebantur, quid Episcopus, et in mandatis accepisset, et spopondisset; qua etiam deberet obseruantia a suis subditis coli.---XIII. Accipiebat quoque, cum dimitteretur, ab Archidiacono Romane Ecclesie formatam, ut constaret, a quo facta esset ordinatio, qua die, quo mense, qua indictione, quo imperante, etc.---XIu. Si Episcopus Ecclesiam, ad quam erat ordinatus, propter feritatem barbarorum amisisset, nec recipiende spes foret, a summo Pontifice per literas preficiebatur uidue alteri, quod incardinari dicebatur.---Xu. Quod si contra e re foret, nullum uidue alicui Ecclesie preficere, uicinus Episcopus literas a summo Pontifice recipiebat, quibus adunabantur Ecclesie, unusque ambabus preficiebatur. ---XuI. In Ecclesia sua sedentem Episcopum inuitare solebat literis summus Pontifex ad natalem suum Rome solemnius celebrandum.---XuII. Qui inuitatus fuerat, si prohibente infirmitate, alioque grauis momenti negotio, uenire non posset, literisque se excusaret, rescribebat Pontifex excusatoriam, id est, epistolam, qua excusationem probaret.---XuIII. Statis debebant temporibus sistere se Pontifici Episcopi, qui sedis Apostolice ordinationi subiacebant. Si quando id officii omitterent, accipiebant a Pontifice exhortatoriam, qua morantes monerentur, atque etiam minis terrerentur.---XIX. Quod si aduersi aliquid paterentur, consolatorias Pontifex literas dabat: que fuit illorum temporum humanitas atque benignitas.---Fuerunt igitur circa ordinationem suburbicarii Episcopi, ordinatique instructionem nouemdecim formule: undecim pertinebant ad scribentem Pontificem; tres ad Episcopum; relique ad alios. Ex Pontificiis, neque exhortatoria Cleri ad electionem; 54 neque commendatoria Ecclesie uidue in Diurno reperitur; sed ubique passim utraque inter Epistolas Gregorii Magni obuia est.

Non reperitur etiam forma decreti post electionem: uerum illa in Ordine Romano legitur. Que desunt, post Notas, appendicis instar, apponentur, ut temporum, de quibus agimus, manifestior sit usus.



[TITULI.]



TITULUS I. Decretum de electo Episcopo, quod leget [a 1Kb] Notarius Regionarius.


Superscriptio. Domino sancto, merito Apostolico, et diuina benedictione decorato, Ill. [b 1Kb] Pape Patrum, summe sedis Presuli, famuli uestri Clerus et Plebs Ecclesie Ill.

Ad laudem Apostolatus uestri nichilominus credimus pertinere, si Ecclesia, que Pontificis, officio destituta uidetur, uestris fuerit, Deo fauente, decorata temporibus: proinde, sancte meritis Apostolice, quesumus [c 1Kb] Apostolatum uestrum, uti famulum uestrum Ill. uirum uenerabilem, Diaconum Ecclesie nostre, cuius uitam et honestos mores apud nos habemus bene et optime comprobatos, hunc nobis  Apostolatus uester, diuina gratia preueniente, Episcopum consecrare dignetur: quatenus Ecclesia Dei et uestra, dum uestris fuerit decorata temporibus, Deo et Apostolatui uestro insufficientes gratias referat.

55 Et Subscriptio ipsorum. Ill. huic decreto a nobis facto in Ill. uiro uenerabili, Diacono et electo nostro, consensi et subscripsi, etc.



TITULUS II. [d 1Kb] uocatoria.

Dilectissimis [e 1Kb] fratribus et filiis Presbyteris, Diaconibus,  Clericis, Honoratis, Possessoribus, et cuncte Plebi Ill. Ecclesie, simulque uocato Ill. Episcopo, auxiliante Domino, futuro Ill. sancte Ecclesie.

[f 1Kb] Dilectionem uestram salubriter alloquimur, quia predictum Ill. a uobis electum Episcopum uirum uenerabilem ordinare compellimur. Gaudemus et oramus Christum Iesum, ut qui uobis deuotionem electionis dedit, nobis quoque perficiendi tribuat potestatem. Iam fatum uirum religiosa uiolentia tenete, et ad sanctam nostram sedem perducere festinate, qui forte dignior eo erit, si se [g 1Kb] occultare uoluerit.



56 TITULUS III. [h 2Kb] Decretale, quod legit [i 1Kb] Diaconus designato Episcopo.


Domino beatissimo Pape, sancte Ecclesie Ill. Presbyteri, Diaconi, et Plebs consistens.

Item alia manus. [i 1Kb] Cum adiacentibus Parochiis, in Domino, salutem

Pontificii uestri est destitutis Ecclesiis subuenire, ne Plebs Deo deuota diu sine proprio uideatur esse rectore: et ideo, Domine beatissime papa, precamur Apostolatum uestrum, uti nobis Ill. uirum uenerabilem, [k 1Kb] Diaconum nostrum, 57 uita et moribus comprobatum,  et ab [a 1Kb] Uniuersitate electum, dignemini consecrare Pastorem.

Item alia manu. Optamus te per multos annos bene ualere, Domine beatissime Papa

Ill. Archipresbyter subscripsit, Ill. presbyter subscripsit, III. archidiaconus subscripsit, III. diaconus subscripsit, Ill. subdiaconus subscripsit, Ill. primicerius subscripsit, Ill. acolytus subscripsit, Ill. lector subscripsit, cantor, et ceteri subscripserunt



TITULUS Iu. Item aliud.

Desiderio facile credimus annuendum, quando id petitur, quod Ecclesiastice conuenit discipline. Ecclesia igitur nostra proprio est destituta pastore,  cui a uestro apostolatu est consulendum: et ideo, Domine beatissime Papa, precamur apostolatum uestrum, ut ill. uirum uenerabilem Diaconum nostrum, uita moribusque perspicuum, et iudicio uniuersitatis electum, antistitem nobis consecrare dignemini.



TITULUS u Item aliud.

[b 1Kb] Paschalis festiuitas nos hortatur, ad uestri Pontificii remedia conuolare, in cuius potestate omnium  Ecclesiarum 58 consistit ornatus: et ideo quesumus apostolatum uestrum, domine beatissime Papa, ut ill. uirum uenerabilem, Diaconum nostrum, uita et moribus comprobatum, et ab uniuersitate electum, nobis dignemini consecrare pastorem, cum quo uenerandum Pascha, annuente uobis Domino, celebrare possimus.



TITULUS uI. [c 2Kb] Promissio fidei [d 1Kb] episcopi.

In nomine Domini, et cetera. Promitto ego Ill. episcopus sancte Ecclesie ill. Domino meo sanctissimo et ter beatissimo ill. summo Pontifici, [e 2Kb] seu uniuersali Pape, et 59 per uos sancte uestre catholice Ecclesie et apostolice sedi, deuota mentis integritate, et pura conscientia, firmoque, ut oportet,  proposito, ea que pro firmamento siue rectitudine catholice fidei et orthodoxe religionis conueniunt, me profiteri.

Et ideo promitto atque spondeo uobis, sanctissimo et beatissimo domno meo Pape, et per uos beato Petro principi apostolorum, eiusque sancte Ecclesie, illam fidem tenere, predicare, atque defendere, quam ab apostolis traditam habemus, et quam per successores eorum custoditam [f 1Kb] ueneranda Nicena synodus trecentorum decem et octo Patrum,  sancto Spiritu sibi reuelante, suscipiens redegit in symbolum.

Deinde tres alie sancte synodi, id est, Constantinopolitana centum quinquaginta Patrum, sub pie memorie Theodosio seniore principe facta, et Ephesina prima, cui beate memorie Papa Celestinus apostolice sedis pontifex, et beatus Cyrillus Alexandrinus episcopus presederunt. Sed et Chalcedonensis sexcentorum triginta Patrum, que sub pie memorie Martiano imperatore conuenit, cuique sancte recordationis papa Leo per legatos suos uicariosque presedit, prout diuersarum heresum damnanda exigebat 60 diuersitas, eamdem fidem, uno eodemque sensu atque Spiritu, declarantes latius ediderunt.

 Eos autem, quicunque ab eisdem sanctis Patribus in memoratis quatuor synodis, uel quinta sub pie memorie Iustiniano confecta, diuersis uicibus damnati leguntur, ego meaque Ecclesia eorumdem uenerandam Patrum autoritatem sequentes, insolubili damnatione percellimus; necnon et omnes, quos beate recordationis Rome urbis Pontifices propter diuersos errores uel hereses, damnauerunt, damnamus

Illud etiam, spiritali suffragante gratia, profitemur, nos sancte et beate recordationis Leonis apostolice sedis antistitis epistolam ad Flauianum Constantinopolitanum episcopum datam, que et Tomus appellatur; sed et omnes eius epistolas de fidei firmitate perscriptas, per omnia et in omnibus inuiolabiliter  custodire, et semper libere, sicut predicatis, predicare.

In quibus inter cetera euidentissime continetur, [a 9Kb] unum eumdemque Deum Dominum et Saluatorem nostrum Iesum Christum Filium Dei, eumdemque hominis filium, ex duabus et in duabus naturis, hoc  est, diuina et humana, in unam personam atque subsistentiam concurrentibus, et in sua proprietate differentiaque manentibus, esse predicandum: non in duas personas atque in duos filios partitum; sed, ut dictum est, unum eumdemque Filium Dei, Deum et Dominum nostrum Iesum Christum, quem credimus in utero uirginis sancte Marie genitricis sue, de eadem sancta semper uirgine Maria sumpsisse ueram carnem animatam anima rationali, ac sibi uniuisse, et ita ex utero uirginis Dei genitricis Marie natum eumdem Deum uerum carne, eumdem passum carne, crucifixum et mortuum carne, resurrexisse eum secundum carnem, ascendisse eumdem in eadem in celos, unde nunquam diuinitate 61 discessit: et ita in eadem carne uenturum iudicare uiuos et mortuos:  et sic semper in eadem carne mansurum.

Et quamuis ad orthodoxe fidei sinceritatem abunde superius dicta sufficiant: tamen quia [b 1Kb] hoc specialiter a nobis profitendum, sicut condecet, uoluistis; detestamur etiam eos et abominamur, atque damnamus, quicunque in Domino Deo et Saluatore nostro Iesu Christo ante adunationem, duas naturas, et post adunationem, unam, delirando dicere, uel credere presumpserunt.

Profitemur etiam cuncta decreta Pontificum apostolice sedis, id est, sancte recordationis [c 11Kb] Seuerini, Ioannis, Theodori, atque Martini, custodire, qui aduersus nouas questiones in urbe regia exortas, et pro propria doctrina cuncta zizaniorum scandala amputasse noscuntur, profitentes iuxta duarum naturarum  motum, ita et duas naturales operationes: et quecunque damnauerunt, sub anathemate damnamus: queque susceperunt, suscipimus, et tota fidei integritate ueneramur.

62 Ad hec uero suscipio et amplector et ueneror definitionem, quam, Deo auspice, sancta uniuersalis  ac magna sexta synodus, que in regia Constantinopolitana urbe conuenit, et in qua apostolice sedis domni Agathonis legatos presidere manifestum est, que et per decretum Christianissimi ac piissimi [a 1Kb] et a Deo coronati Constantini Magni principis congregata est: et quecunque susceperunt, suscipimus: et quos uel que adiecerunt, abiicimus: similiter et quos anathematizauerunt atque damnauerunt, anathematizamus ac damnamus

Profitemur etiam nunquam nos aliquid noui, quod contra catholicam fidem et orthodoxam religionem esse claruerit, suscepturos.

[b 1Kb] Preterea promitto nunquam me parochiam, aut iura alterius cuiuscunque Ecclesie pertinentia, sub iurisdictione episcopatus mei usurpare.

 Et ut nostre fidei uestro apostolatui, sancteque eius catholice Ecclesie, integritas ac puritas monstraretur, presentis 63 promissionis nostre paginam per ill. notarium scribendam dictauimus, [c 1Kb] et sacro scrinio sancte apostolice sedis beatitudinis uestre contradimus.

Et subscriptio episcopi. Ill. indignus episcopus sancte Ecclesie Ill. huic promissioni sponsionique orthodoxe fidei fideliter a me facte, omnia relegens, que superius continentur, consentiensque subscripsi.

[d 1Kb] Et subscriptio sacerdotum eiusdem Ecclesie. Ill.  indignus presbyter sancte Ecclesie Ill. huic promissioni sponsionique orthodoxe fidei facte ab Ill. sanctissimo episcopo meo, omnia, que superius professa sunt, relegens, consentiensque subscripsi.



TITULUS uII. [e 1Kb] Cautio episcopi.

In nomine Domini Dei et Saluatoris nostri Iesu Christi, imperante ill., etc.

Inter cetera salubris instituta doctrine, quibus me ill. episcopum uos Dominus ill. beatissimus atque apostolice sedis Papa, ad accipiendum regendumque episcopatum Ecclesie ill. perducere atque informare dignati estis: hoc me quoque admonuistis,  sacerdotium [f 1Kb] nullo premio concedi, 64 [g 2Kb] exceptis officiis, quibus ex antiqua consuetudine dari solet: quia dignum est, ut quod gratis accepi, gratis debeam, Deo iuuante, conferre.

[h 1Kb] Spondeo me de ordinatione clericorum, ab ostiario usque ad presbyterum, nullum premium esse accepturum; sed eos, quos Dei consideratione ad officium clericatus elegero, gratis me esse ordinaturum.

Idemque fateor, [i 1Kb] nec de baptizandis consignandisque catholicis, unquam me aliquod premium in qualibet re uel specie, pro quacunque persona postulaturum,  nec accepturum, sub diuini obtestatione iudicii promitto.

Spondeo etiam ecclesiastica predia urbana uel rustica, uniuersasque res immobiles, seseque mouentes, uel ornamenta Ecclesie, ministeriaque sacrata diligenter et fideliter seruaturum: si qua pignora a quibuslibet obligata sunt, aut indebite detinentur, meo annisu, labore et sumptu proprio, ut temporis necessitas largietur, atque meo studio reuocanda, 65 nec a me alienanda quolibet titulo esse promitto.

Ecclesiastica uero negotia, que proponenda aut excipienda fuerint, me sine respectu gratie, conludii, uel uenalitatis aut fraudis, agendi contra detentatores, uel excipiendi contra pulsantes, efficaciter  atque fideliter, considerata tamen in omnibus iustitia, que uniuersis utilitatibus preponenda est, Deo iuuante, a me peragenda confirmo.

Nullum me ecclesiastici iuris predium urbanum uel rusticum, cuiuslibet meriti, aut idoneum, aut nimium, uel mancipia cuiuslibet sexus uel etatis, Episcopatus mei promitto alienaturum esse temporibus, quatenus Ecclesia, in qua ordinatus sum, nullum dispendium patiatur.

Quartam Clericis uel fabricis portionem me annis  singulis sine aliqua imminutione spondeo prestaturum, nec pro gratia ullam, cuiuslibet meriti sit, personam Ecclesiasticis officiis aggregare.

[a 1Kb] Sarta tecta uero per omnes Ecclesias meas, sub omni diligentia uel sollicitudine, me profiteor annis singulis, prout expensas habuero, esse facturum, nec ulterius Episcopatus mei tempore, pro qualibet causa, ministeria supradicta loco pignoris obliganda.

[b 1Kb] Preterea promitto, me [c 1Kb] sine sedis Apostolice iussione ad 66 comitatum nullatenus proficisci, nec per diuersas prouincias aut ciuitates discurrere, quatenus Ecclesiam meam uidear sine graui occasione deserere.

 Promitto, me etiam [d 4Kb] ad natalem Apostolorum, si nulla necessitas impedierit, annis singulis occursurum

Quod si contra hec, que superius continentur, aut contra quodlibet eorum, me egisse uel fecisse conuictus fuero, tunc non solum ea, que Ecclesie mee competentia amiserim, uel forte iniuste perceperim, a me heredibusque meis restituenda confirmo: uerum etiam honoris me periculum spondeo subiturum

 67 [a 1Kb] Insuper etiam promitto, preter cunctas mihi propinquas aut affines personas, si quis pro anime sue iudicio, me heredem inscripserit, aut per donationem aliquid mihi forsitan largitus fuerit, hoc me Ill. Episcopum sancte Ecclesie Ill. spondeo collaturum. Quod si minime fecero, sit superscripte sancte Ecclesie licentia, uel sacerdotibus eius, tanquam si ab eis uniuersa sibi acquisita fuerint uel collata, ex hac mea professione et sponsione, indubitabiliter uindicare.

[b 1Kb] Illud etiam [pre omnibus spondeo atque promitto, me omni tempore, per singulos dies, a primo gallo usque mane, cum omni ordine Clericorum meorum, uigilias in Ecclesia celebrare, ita ut minoris quidem noctis, id est, a Pascha usque ad equinoctium,  uigesima quarta die mensis Septembris, [c 1Kb] tres Lectiones et tres Antiphone, atque tres Responsorii dicantur: ab hoc uero equinoctio usque ad aliud uernale equinoctium, et usque ad Pascha, quatuor 68 Lectiones cum Responsoriis et Antiphonis suis dicantur. Dominico autem, in omni tempore, nouem Lectiones cum Antiphonis et Responsoriis suis persoluere Deo profitemur.

[d 2Kb] Litanias uero bis in mense omni tempore a me faciendas spondeo. Que tamen omnia cum timore et disciplina, ut Deus placari possit, me in Ecclesia mea instituturum, atque diebus uite mee conseruaturum, ipso auxiliante, promitto

Quam cautionem meam, per Ill. Notarium Ecclesie mee scribendam dictaui, in qua et ego subter  manu propria subscripsi, et testes, ut scriberent, rogaui, exhortatione Domini et beatissimi Pape Ill stipulantibus uobis Domno Ill. Primicerio, seu Domno Ill. Secundicerio sancte Sedis Apostolice, in omnibus superius comprehensis, in uerbis solemnibus spopondi.  Actum Rome die Ill. Imp. Ill. Consule Ill.

Et Subscriptio Episcopi. Ill. indignus Episcopus sancte Ecclesie Ill. huic cautioni sponsionique mee, omnia suprascripta relegens consentiensque subscripsi, et testes, qui subscriberent, rogaui.

Subscriptio testium. Ill. Tribunus huic cautioni sponsionique facte ab Ill. Episcopo sancte Ill. Ecclesie rogatus ab eo testis subscripsi, etc.

69 Subscriptio scriptoris. Ill. sancte Ecclesie Ill. Notarius, qui et scriptor, testimonium subscriptione suppleui.



TITULUS uIII.



[e 10Kb] Indiculum Episcopi.

In nomine Domini, Imp.  etc.

Promitto ego Ill. Episcopus Ecclesie Ill. uobis beato Petro Apostolorum principi, uicarioque tuo, beatissimo Pape Domino Ill. successoribusque eius, per Patrem, et Filium, et Spiritum sanctum. Trinitatem inseparabilem, et hoc sacratissimum corpus tuum, me omnem fidem et puritatem sancte  fidei Catholice exhibere, et in unitate eiusdem fidei, Deo operante, persistere, in qua omnis Christianorum salus esse comprobatur, et nullo modo  contra unitatem communis et uniuersalis, suadente quopiam consentire: sed, ut dixi, fidem et puritatem meam atque concursum tibi et utilitatibus Ecclesie tue, cui a Domino Deo potestas ligandi soluendique data, et predicto uicario tuo atque successoribus eius, per omnia exhibere.

Sed et si cognouero Antistites contra instituta antiqua sanctorum Patrum conuersari, cum eis nullam habere communionem aut coniunctionem: sed magis, si ualuero prohibere, prohibebo: sin  minus, fideliter statim Domno meo Apostolico renuntiabo.

Quod si, quod absit, contra huius promissionis mee seriem aliquid facere quolibet modo, seu ingenio uel occasione tentauero, reus inueniar in eterno iudicio, ultionem Ananie et Saphyre incurram: qui uobis etiam de rebus propriis fraudem facere uel falsum dicere presumpserunt.

 71 Hunc autem Indiculum sacramenti ego Bonifacius exiguus Episcopus manu propria scripsi, atque ponens supra sacratissimum corpus beati Petri, ita ut perscriptum est, Deo teste et iudice, prestiti sacramentum, quod et seruare promitto.



Indiculus Bonifacii Moguntinensis.


In nomine Domini Dei  et saluatoris nostri Iesu Christi. Imperante Domno Leone a Deo coronato magno Imperatore, anno uI post Consulatum eius: sed et Constantino magno Imperatore eius filio, anno III, Indictione uI.

Promitto ego Bonifacius Dei gratia Episcopus tibi beato Petro Apostolorum principi, uicarioque tuo beato Gregorio Pape, et successoribus eius, per Patrem, et Filium, et Spiritum sanctum, Trinitatem inseparabilem, et sacratissimum corpus tuum, me omnem fidem et puritatem sancte fidei  catholice exhibere, et in unitate eiusdem fidei, Deo operante, persistere, in qua omnis Christianorum salus sine dubio esse comprobatur, nullo modo me  contra unitatem communis et uniuersalis Ecclesie suadenti cuipiam consentire: sed, ut dixi, fidem et puritatem meam, que. Ecclesie tue, cui a Domino Deo potestas ligandi soluendique data, et predicto uicario tuo atque, successoribus eius, per omnia exhibere.

Promitto pariter, quod si quid contra rempublicam, uel piissimum Principem nostrum a quolibet agi cognouero, minime consentire: sed in quantum uirtus suffragauerit, obuiare, et uicario tuo Domino  meo Apostolico modis quibus potuero, nuntiare, et id agere uel facere, quatenus fidem meam in omnibus sincerissimam exhibeam.

Quod si, quod absit, contra huius promissionis mee seriem aliquid facere quolibet modo, seu ingenio, uel occasione tentauero, reus inueniar in eterno iudicio, uel ultionem Ananie et Saphyre incurram: qui etiam tibi beato Petro, de rebus propriis fraudem facere et falsum dicere presumpserunt.

 Hoc autem Indiculum sacramenti ego Ill. Episcopus manu propria subscripsi, atque posui super sacratissimum corpus tuum, ac sicut superius legitur, Deo teste et iudice, prestiti sacramentum, quod et seruare promitto.



Indiculum Episcopi [a 1Kb] de Langobardia


In nomine Domini Dei Saluatoris nostri Iesu Christi, Imp. etc.

Promitto ego Ill. Episcopus sancte Ecclesie Ill. uobis beato Petro Apostolorum Principi, uicarioque tuo beatissimo Pape Domino meo Ill. eiusque successoribus, per Patrem, et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sancte fidei catholice exhibere, et in unitate fidei, Deo operante, persistere, in qua omnis Christianorum salus esse sine dubio comprobatur, et nullo modo contra unitatem communis et uniuersalis Ecclesie suadenti cuipiam consentire: sed, ut dixi, fidem et puritatem meam atque concursum tibi ac  utilitatibus Ecclesie tue, cui a Domino Deo data est potestas ligandi soluendique, et predicto uicario tuo atque successoribus eius, per omnia exhibere.

Promitto pariter festinare omni annisu, ut semper pax, 72 quam Deus diligit, inter rempublicam et nos, hoc est, gentem Langobardorum, conseruetur, et nullo modo contra agere uel facere quidpiam aduersum, quatenus fidem meam in omnibus sincerissimam exhibeam.

Quod si, quod absit, contra huius promissionis mee seriem aliquid facere quolibet modo, aut ingenio, uel occasione tentauero, contra catholicam legem, reus inueniar in eterno iudicio, et ultionem Ananie et Saphyre incurram: qui etiam tibi beato Petro, de rebus propriis fraudem facere et falsa dicere  presumpserunt.

Hunc autem Indiculum sacramenti ego Ill. Episcopus manu propria scripsi, atque posui supra sacratissimum corpus tuum, beate Petre, ac prebui iusiurandum, quod, ut superius legitur, Deo teste et iudice, conseruare promitto.



TITULUS IX. [b 11Kb] Synodale, quod accipit Episcopus.

Clero, Ordini et Plebi consistenti Ill. dilectissimis filiis in Domino salutem.

Probabilibus desideriis nichil attulimus tarditatis,  fratrem 73 iam et Cepiscopum nostrum Ill., uobis ordinauimus Sacerdotem, cui dedimus in mandatis.

1. Ne unquam ordinationes presumat illicitas.

2. Ne bigamum, aut qui uirginem non est sortitus uxorem, neque inliteratum, uel in qualibet corporis parte uitiatum, aut expenitentem, uel curie aut cuilibet conditioni obnoxium, notatumque, ad sacros ordines permittat excedere, sed si quos huiusmodi forte repererit, non audeat promouere.

3. [a 1Kb] Afros passim ad Ecclesiasticos ordines procedentes nulla ratione suscipiat, quia aliqui eorum Manichei, aliqui rebaptizati, sepius sunt probati.

4. Ministeria atque ornamentum Ecclesie, uel quidquid est in patrimonio eiusdem, non minuere studeat, sed augere.

 5. De reditu uero Ecclesie uel oblatione fidelium quatuor faciat portiones, quarum unam sibi ipse retineat; alteram Clericis, pro officiorum suorum sedulitate, distribuat; tertiam pauperibus et peregrinis; quartam ecclesiasticis fabricis nouerit reseruandam, de quibus diuino erit redditurus iudicio rationem.

6. [b 1Kb] Ordinationes uero Presbyterorum seu Diaconorum  non nisi primi, quarti, septimi et decimi mensis ieiuniis, sed 74 et in ingressu quadragesimali atque mediana, uespere Sabbati nouerit celebrandas.

7. [c 1Kb] Sancti autem baptismi sacramentum, nonnisi in Paschali festiuitate et Pentecostes, nouerit esse prebendum, exceptis his qui mortis urgentur peri culo, quibus ne in eternum pereant, talibus oportet remediis subuenire.

8. [d 1Kb] Litanias uero per triduum ante diem Ascensionis Domini celebrare.

Huic ergo sedis nostre precepta seruanti deuotis animis obsequi uos oportet, ut irreprehensibile placitumque fiat corpus Ecclesie, per Christum Dominum nostrum, qui uiuit et regnat cum Deo Patre  omnipotenti, et Spiritu sancto, per omnia secula seculorum.

Et subscriptio eius. Deus uos incolumes custodiat, dilecti nobis.



TITULUS X. [e 3Kb] Formata, quam [f 1Kb] accipit Episcopus.

Ill. Presbyteris Diaconibus, et Plebi consistenti,  Ill. fratribus salutem, [a 1Kb] per carissimum nostrum Ill. Episcopum, 75 salutamus uos, carissimi nostri: uos etiam nostri salutant.

Et subscriptio eius. Bene ualete, fratres, in nomine Domini. Dominicum erit Pascha die Ill. mensis Ill. Indictione Ill.

Subscriptio Archidiaconi. Ill. Archidiaconus sancte sedis Apostolice subscripsi et dimisi. Data die Ill. mensis Ill. [b 1Kb] Imperante Ill. post Cons. Ill. Indictione Ill.



TITULUS XI. Synodale, ut episcopus alterius ciuitatis in alia Ecclesia possit [c 3Kb] incardinari.

Clero, Ordini, et Plebi consistenti Ill. dilectissimis  filiis in Domino salutem.

Et temporis necessitas nos perurget, et imminutio exigit personarum, ut destitute Ecclesie uestre salubri debeamus 77 dispositione succurrere, et ideo, secundum desiderium uestrum, fratrem et Cepiscopum nostrum Ill. cuius Ecclesia est ab hostibus occupata, [d 1Kb] Cardinalem uestre Ecclesie, sicut petiistis, constituimus Sacerdotem: quatenus uos, Deo propitio, et ordinando et uigilando sollicite studeat gubernare, [e 1Kb] cui dedimus in mandatis, ne unquam ordinationes presumat illicitas, etc. secundum morem.



TITULUS XII. Preceptum [f 1Kb] de adunandis Ecclesiis.


Postquam hostilis impietas diuersarum ciuitatum, ita peccatis facientibus, desolauit Ecclesias, ut reparandi eas spes nulla, populo deficiente, remanserit: maiori ualde cura constringimur cogitare, ne defunctis earum Sacerdotibus, reliquie plebis nullo pastoris moderamine [g 1Kb] gubernate, [h 1Kb] per inuidiam, fidei hostis callidi, quod absit, rapiantur insidiis.

Huius ergo rei sollicitudine sepe [i 1Kb] commonitis, sedit cordi 78 consilium, ut uicinis eas [i 1Kb] mandare debeamus Antistitibus gubernandas, ideoque fraternitati tue curam gubernationemque [k 1Kb] Ill. Ecclesie [l 1Kb] prouidimus committendam, quam etiam tue Ecclesie [m 1Kb] aggregatam esse constituimus ac unitam,  quatenus utrarumque Ecclesiarum Sacerdos recte, Christo adiutore, possis existere, et quecumque tibi de eius patrimonio, uel de Cleri ordinatione seu promotione, uigilanti ac canonica uisa fuerint cura disponere, quippe ut proprius Episcopus, liberum habeas, ex presenti nostra [n 1Kb] auctoritate licentiam.

Quapropter, frater carissime, dominicorum reminiscens salubriter mandatorum, ita in commisse plebis regimine, lucrandisque animabus inuigila, [o 1Kb] ut redemptori nostro fructum bone operationis, in quo letari possis, exhibeas.



TITULUS XIII. Inuitatoria ad Episcopum, [a 4Kb] in natali Pape.


Dei nostri misericordia fauente, Ill. dies in quo Episcopatus mei est natalis, adproperat, ad quem ex more missis a me litteris inuitaris: decet enim, frater carissime, 79 ut eiusdem particeps festiuitatis existas, et fraterne congregationi presentiam tue dilectionis accommodes, ut ea inter nos, que mos Ecclesiasticus exigit, confirmemus.



80TITULUS XIu. [b 1Kb] Excusatoria.

Scripta fraternitatis tue, que transmisisti, oblata nobis relegimus, ueniamque imbecillitati ac senectuti fraternitatis tue, quam expetiisti, ob id quod uenire non potuit, concessimus: cognoscentes, quia  non studio excusationis peractum est, ut ad nos minime fraternitas tua peruenisset.



TITULUS Xu. Excusatoria, quando Episcopus infirmatur.

Et natalis nostri festiuitas et consuetudinis solemnitas exigit, ut de profectu nostro omnipotenti Deo, que debentur gratie, sub cunctorum Sacerdotum frequentatione et presentia redderentur: sed quia caritatem tuam ad deuotionis occursum inequalitate corporis perhibes impeditam, necesse est ut  concedamus ueniam, quidquid infirmitas exigit corporis: quia ubi necessitas interest, uoluntas non uocatur ad culpam: cupimus tamen, recuperata sanitate, pro tempore ea, que oportet, affectione pensetur.



TITULUS XuI. Epistola ad Episcopum exhortandum

Miramur nimis fraternitatis tue reuerentiam, quod immemor [c 1Kb] pollicitationis; quam temporibus consecrationis 81 tue, beato Petro Apostolorum Principi prebuisti, huic Apostolice sedi post biennium adfuturum, ut tuo te Pontifici presentasses. Ecce quot lapsa sunt tempora, et minime aduenisti: sed in presenti moneo reuerentiam tuam, ut mox susceperis preceptionis nostre litteras, absque aliqua  excusatione celerius apud nos conuenias: quod si distuleris, superbie fastu elatus, scias te, ex auctoritate Domini mei summi Apostolorum Principis beati Petri, a Missarum solemniis esse suspensum, quoad usque tuam nobis presentiam exhibeas.



TITULUS XuII. Epistola consolatoria.

Apostolici sermonis sumentes principium clamamus: Quis infirmatur, et ego non infirmor ? Alio etiam inquit loco: Si unum membrum patitur, compatiuntur et cetera membra . Nam ipsi nos tuis condolentes doloribus, continua quasi ualetudine laboramus: quod quia opportunitas est, ueluti presentes caritatis feruore sanctitatem alloquimur tuam, et stylo exarante, illud ad animum Apostolice consolationis reducimus, quo consolatur merentes: Omne gaudium existimate, fratres, cum in tentationes uarias incideritis . Ipsa quoque ueritas docet: Beati eritis, cum uos oderint homines, et persecuti fuerint, atque dixerint aduersum uos omne malum , et reliqua. Pro quo pollicetur, mercedem eis reconditam esse copiosam in celis. Quia uero in seculo exercitium tribulatio est, ut equanimiter toleres euentus, tuam unanimem caritatem admonemus, ne iste tibi casus aliquam ingerat pusillanimitatem. Labor  enim est, per quem fructum te credimus spiritalem recipere a Christo. Illud namque recole dictum Prophete  canentis: Euntes ibant et flebant, mittentes semina sua, uenientes autem uenient in exsultatione portantes manipulos suos .

His denique prelibatis, consolare, sancte frater, et esto 82 robustus: illius enim presidio te confidimus ad propriam redire sedem, pro cuius amore tantam peregrinationis contumeliam sustines. Nam nostra apud Christum indesinens est deprecatio, ut ipse, compressa insania seuientium, ad propriam te reuocet sedem. Laborare nisibus totis non quiescimus, ut modis quibus potuerimus, eius auxilio fulti, te tue reducamus sedi, et in aliquo non hesites, nec te superflua opprimat tristitia: uotis enim nostris Christum Dominum nostrum fauere cito confidimus, atque credimus, quod, eo miserante, letus concessam  recipias ad regendum Ecclesiam, ut leta iam mente Christo feramus laudes.



CAPUT Iu. DE USU PALLII.



ARGUMENTUM.

Pallium summi pontifices aliquando presentibus dabant, aliquando mittebant absentibus. Dandi presentibus antiquum ritum exhibet Ordo Romanus. Litterarum, quibus mitteretur, formule quatuor hic continentur.



[TITULI.]



TITULUS I.

 [a 2Kb] Si pastores ouium solem geluque pro gregis sui custodia die ac nocte ferre contenti sunt, et ut nequaquam ex eis, aut errando pereant, aut ferinis laniate  morsibus moriantur, oculis semper uigilantibus circumspectant, 83 quanto sudore quantaque cura debeamus esse peruigiles, nos qui pastores animarum dicimur, attendamus: susceptum officium exhibere erga custodiam dominicarum ouium non cessemus, ne in die diuini examinis, pro desidia nostra, ante summum pastorem, negligentia reatus nos excruciet, unde modo honoris reuerentia sublimiores inter ceteros iudicamur.

Pallium autem fraternitati tue ex more, ad missarum  solemnia celebranda transmisimus, quo non aliter, Ecclesie tue priuilegiis in suo statu manentibus, uti largimur, quam decessores predecessoresque tuos usos esse incognitum non habes.

 Cuius quoniam indumenti honor modesta actuum uiuacitate seruandus est, hortamur, ut ei morum tuorum ornamenta consentiant, quatenus auctore Deo, recte utrobique possis esse conspicuus.

Itaque uita tua filiis tuis sit regula: in ipsa, si qua torpitudo illis inuecta est, se erigant: in ea quod imitentur, aspiciant: in ipsa semper considerando proficiant, ut tuum, post Deum, uideatur esse, bene quod uixerint.

[b 2Kb] Cor ergo neque prospera, que temporaliter 84  blandiuntur, extollant, neque aduersa deiiciant; sed, quidquid illud fuerit, uirtute patientie deuincatur.

Nullum apud te locum odia, nullum fauor indiscretus inueniat: benignum te boni sentiant, districtum mali cognoscant: insontem apud te suggestio mala non faciat, nocentem gratia non excuset: remissum te delinquentibus non ostendas, ne quod ultus non fueris, perpetrari permittas.

Sit in te et boni pastoris dulcedo, sit et iudicis seueri districtio: unum scilicet, quod innocentes uiuentes foueat; aliud, quod inquietos feriendo a prauitate compescat. Sed quoniam nonnunquam prepositorum zelus, dum districtus malorum uult uindex existere, transit: in crudelitatem correctio, iram iudicio refrena, et censura discipline sic utere, ut et culpas  ferias, et a dilectione personarum, quas corrigis, non recedas.

Misericordem te, prout uirtus patitur, pauperibus exhibe. Oppressis defensio tua subueniat: opprimentibus modesta erectio contradicat: nullius faciem contra iustitiam accipias. Nullum querentem iustitia despiciat: custodia in te equitatis excellat, ut nec diuiti potentia sua aliquid apud uos extra uiam suadeat rationis audere; nec pauperem de se sua faciat humilitas desperare: quatenus, Deo miserante, talis possis existere, qualem sacra lectio precepit dicens: Oportet episcouum irreprehensibilem esse .

Sed his omnibus uti salubriter poteris, si magistram caritatem habueris, quam qui secutus fuerit,  a recto tramite non recedit.

Ecce, frater carissime, inter multa alia, ista sunt sacerdotii; ista sunt pallii. Que si studiose seruaueris, quod foris accepisse ostenderis, intus habes.

85 [a 2Kb] Fidem autem, quam in tuis epistolis breuiter adscripsisti, licet latius explanare debueras, redemptori  tamen nostro gratias agimus, quod eam in ipsa etiam breuitate rectam esse cognouimus.

[b 1Kb] Sancta Trinitas fraternitatem uestram gratie sue protectione circumdet, atque ita in timoris sui uia nos dirigat, ut post uite unius amaritudines, ad eternam simul peruenire dulcedinem mereamur.



TITULUS II. Item aliud.

[c 1Kb] Officium sacerdotis assumere, si nteriori uigilantia perpendamus, plus est oneris, quam honoris; 86 quippe cui propria curare non sufficit, nisi et salubriter gesserit aliena. Nam ad hoc pastoralis regiminis cura adgraditur, ut aliorum in se sollicitudinem pia prouisione suscipiat et in eorum se custodia uigilanter disponat, ut lupus insidians possibilitatem  in eo irrumpendi non habeat, nec lesionem ouibus inferat. Sic quia nimirum curam suscepimus assiduam debemus sollicitudinem exercere, ut callido antiquoque humani generis inimico aditum precludamus, et totis contra eius uoracitatem uiribus obsistamus: ne nostra forte desidia, rabida, quod absit, quemquam fauce deglutiat: quatenus ad nostram non immerito apolicetur penam, perditio dire negligentie.

Exhibeamus ergo quod dicimus. Diuini dispensatione consilii preesse nos contigit, prodesse quantum possumus, festinemus, ut dum creditor rationes nobiscum positurus aduenerit, lucrum nos fecisse reperiat, et sua nos, sicut promisit, remuneratione letificet.

 Hoc itaque, frater carissime, considera, et locum quem adeptus es, non ad requiem, sed ad laborem, te suscepisse cognosce. Adhortationis ope corda fidelium corrobora, infidelium conuerte: quod ut facilius adsequi merearis, [d 1Kb] predicationem tuam uita commendet: ipsa eis instructio, ipsa magistra  sit: ad desiderium eterne uite, docente te, suspirent: tuo uiuentes exemplo, ad eam perueniant: temporalia despiciant, et que transitura sunt, contemnentes, ad ea semper, que nullo fine clauduntur, anhelent.

In his igitur studium adhibe, in his tota mentis intentione persiste: quatenus dum tua predicatione atque 87 imitatione hec fuerint consecuti, tanto maiora a Deo nostro recipias, quanto congrua sollicitudine lucrandis ei animabus officii tui exercere opera minime destiteris.

Pallium preterea, iuxta antiquam consuetudinem, fraternitati tue transmisimus, quo ita uti memineris, sicut predecessores nostri tuis predecessoribus concessere, [a 1Kb] priuilegiorum tuorum scilicet integritate  seruata.

Fidem autem fraternitatis tue, quamuis in epistola quam direxisti, subtiliter debuisses exponere; uerumtamen letamur in Domino, qui eam rectam esse ex solemni symboli confessione didicimus.

[b 2Kb] Preterea peruenit ad nos, quod sacri ordines in illis partibus cum datione commodi conferantur: quod si ita est, flens dico, gemens denuntio, quia, cum sacerdotalis ordo intus cecidit, foris quoque diu stare non poterit: scimus quippe ex Euangelio, quid Redemptor noster per semetipsum fecerit, quia ingressus templum cathedras uendentium columbas euertit . Columbas enim uendere, est de Spiritu sancto, quem Deus omnipotens consubstantialem  sibi, per impositionem manuum hominibus tribuit, commodum temporale percipere: ex quo, ut predixi, malo iam innuitur, quid subsequatur: quia qui in templo Dei columbas uendere presumpserunt, eorum, Deo iudice, cathedre ceciderunt, quia uidelicet error in subditos cum augmento propagatur: nam ipse quoque, qui pretio ad sacrum honorem perducitur, iam in ipsa prouectus sui radice uitiatus, paratus est aliis uenundare quod emit. Et ubi est quod scriptum est: Gratis accepistis, gratis date .

88 Cum prima contra sanctam Ecclesiam Simoniaca heresis sit exorta, cur non perpenditis, cur non uidetis, quoniam cum quisque cum pretio ordinat, prouehendo agit, ut hereticus fiat?

 Pro qua re admoneo atque obtestor, ut omnino debeas esse sollicitus, ut nichil sibi commodi datio, nichil gratia, nichil quarumlibet supplicatio personarum in sacris ordinibus uindicet: sed ille ad hoc officium perducatur, quem morum grauitas commendat, et actiones: nam si, quod non credimus, fieri tale aliquid senserimus, canonica illud, ut dignum est, seueritate corrigemus.

[c 1Kb] Oramus omnipotentem Deum, ut sua te munitione circumtegat, et sacerdotii susceptum officium operibus implere concedat.



TITULUS III. Item aliud.

[d 3Kb] Pallii usum, quem ad sacerdotalis officii decorem,  et ad ostendendam unanimitatem, quam cum beato Petro apostolo uniuersum gregem dominicarum ouium, que ei commisse sunt, habere non dubium est, 89 Apostolicam sedem, sicut decuit, poposeisti, ut pote ab eisdem apostolis fundate Ecclesie episcopus, maiorum petitioni libenter indulsimus, et ad ostendendam in te tuamque Ecclesiam, eiusdem sedis Apostolice caritatem, ex nostri etiam tibi usu pallii, quo secundum tue morem uti possis Ecclesie, illud destinasse significamus. Fraternitatem tuam congrue ac necesse commonentes, ut et credite tibi Ecclesie opus, et Apostolice in te sedis beneuolentiam affectumque considerans, ita Deo regente cor tuum, commissam exsequi gubernationem studeas, ut adepta, cuius ornaris officio, dignitate, et probitate  morum, et uiuacitatis sollicitudine, et custodita integritate fidei, amplius studeas adornari.



90 TITULUS Iu. Item aliud Episcopis Sicilie.


[a 1Kb] Apostolice sedis beneuolentia, et [b 1Kb] antiqua consuetudine prouocati, fraternitati tue, quam in Ill. Ecclesia gubernationis suscepisse constat officium, pallii usum preuidimus concedendum, illis uidelicet temporibus atque eo ordine, quibus decessorem quoque tuum usum esse [c 1Kb] non ambigis.

Hoc nichilominus admonentes, ut sicut a nobis huiusce decoris usum, ad sacerdotalis officii honorem, accepisse te gaudes: ita etiam morum atque actuum probitate, ad gloriam Christi, nostra susceptum auctoritate sacerdotale adornare contendas officium. Sic etenim alterno eris inuicem honore conspicuus, si ad huiuscemodi corporis habitum,  mentis quoque tue bona concordent

Omnia etiam priuilegia, que tue pridem concessa esse constat Ecclesie, nostra auctoritate firmamus, et inlibata decernimus permanere.



91 CAPUT u DE PRAECEPTIS SUMMI PONTIFICIS AD EPISCOPOS SUAE ORDINATIONIS, DE SACRIS LOCIS ET SANCTORUM RELIQUIIS.



ARGUMENTUM.

Formulis hoc capite comprehensis describuntur precepta summi pontificis ad episcopos sue ordinationis, de locis sacris, sanctorumque reliquiis. Mandat uero loca sacra, id est, basilicas, oratoria, baptisteria et altaria consecrari, sanctuaria collocari, reliquias concedi uel recondi, leuari corpora sanctorum, et honestiore loco reponi; prefici presbyteros oratoriis et basilicis. Sunt hic porro non preceptorum tantum, sed etiam petitionum formule.



[TITULI.]



TITULUS I. Episcopo, de ordinando presbytero.


Presbyter, qui basilice Masse Ill. prefuerat, presentis seculi dicitur uita priuatus, in cuius locum ab his, quorum intersit, Ill. Diaconus substitui postulatur; cuius uitam et conuersationem caritas tua diligenti examinatione perquirat: et si uite meritis uenerabilium canonum per omnia suffragatur auctoritas, [a 1Kb] uespere Sabbati, sine suffragatione, eum presbyterum solemniter ordinabis: quatenus sub ecclesiastice discipline obseruatione dignus sit, qui memoratam inculpabiliter gubernare possit Ecclesiam.



92 TITULUS II. Item aliud.


Filius noster Ill. postulauit, in oratorio instantia sua consecrato, debere sibi ordinari presbyterum: et ideo si fraternitas tua uidet expedire, aut que donata sunt, possunt seruientibus sine querela sufficere. Suprascripti desiderii prebentes effectum, presenti preceptione censemus, ut in eodem loco ordinare, tempore competenti, caritas tua debeat presbyterum, qui sit dignis moribus, et fide perfectus.



TITULUS III. Petitio dedicationis oratoru.

Domino sancto et beatissimo Patri Patrum Ill. pape famulus uester.

 Ad augmentum catholice religionis pertinet, quotiens in honore sanctorum loca uenerabilia diuino cultui consecrantur.

In predio quidem Ill. iuris mei basilicam, sumptu proprio, me suggero construxisse, quam in honore sanctorum Id. et Ill. martyrum desidero consecrari: cui basilice ad luminaria, uel ad alimoniam ibidem seruientibus offero Ill. et Ill.

Quapropter queso apostolatum uestrum, uti detis preceptiones uestras ad Ill. uenerandum ciuitatis Ill. Antistitem, quatenus supra memoratam basilicam debeat sacrosanctis mysteriis consecrare, ut hoc facto, beatitudinis uestre temporibus sancta ueneratio sumat augmentum.

Promitto pariter, nichil mihi de eodem loco ulterius  uindicandum, nisi processionis gratiam, que Christianis omnibus in commune debetur.

93 Pari prece deposco, ut datis affatibus uestris ad Ill. uenerandum Ill. ciuitatis episcopum, quatenus possit mihi reliquias supra memoratorum sanctorum solemniter contradere.



TITULUS Iu. Responsum oratorii dedicandi.

[a 1Kb] Petitoria Ill. nobis insinuatione suggessit, quod habetur in subditis: in fundo Ill. iuris Ill. oratorium se pro sua deuotione fundasse, quod in honorem sancti Ill. desiderat consecrari.

Et ideo fraternitas tua, si in tue parochie memorata constructio iure consistit, et nullum corpus ibi constat humatum, percepta primitus donatione legitima,  id est, Ill. et Ill. uel Ill. prestantes liberos a fiscalibus titulis, solidos tot, gestisque municipalibus allegatis, predictum oratorium absque missis publicis, solemniter consecrabit, ita ut in eodem loco, nec futuris temporibus baptisteria construantur, nec presbyterum constituas cardinalem.

Sed etsi missas fieri sibi forte maluerit, a dilectione tua nouerit presbyterum postulandum, quatenus nichil tale a quolibet alio sacerdote nullatenus presumatur. Sanctuaria uero suscepta, sui cum reuerentia, collocabis.



94 TITULUS u. Responsum de sperandis sanctuariis.


[b 1Kb] Sanctuaria beati Ill. Ill. oblata petitione sibi postulat debere concedi, quatenus in eius nomine basilica propriis constructa sumptibus solemniter consecrari debeat: et ideo, frater carissime, prefati desideriis, ex nostra te preceptione conuenit obedire, uti deuotionis sue, in consecratione quam postulat, potiatur effectu.



TITULUS uI. De dandis sanctuariis.

In oratorio ab Ill. constructo, quod iubente decessore nostro, in honorem beatorum Ill. et Ill. dicitur consecratum, beati Martyris Ill. accepta sanctuaria dilectio tua, sub congrua deuotione, restituat,  ut supradicti sancta religiosa petitio, per operam sacerdotalis officii, mereatur effectum.



TITULUS uII. De dando beneficio sancti angeli.

Ill. [c 2Kb] beneficia sancti Archangeli, oblata petitione, sibi postulat debere concedi, quatenus in eius nomine oratorium 95 propriis constructum sumptibus possit solemniter consecrari: et ideo, frater carissime, prefati desideriis, ex nostra te preceptione conuenit obedire, ut deuotionis sue, in consecratione quam postulat, potiatur effectu.



TITULUS uIII. Responsio de dedicando oratorio intra monasterium monachorum.

[d 1Kb] Religiosis desideriis sine difficultate prestari  decet effectum. Quoniam Ill. Sancti Ill. in loco, in quo monachi habitant, oratorium, pro uoto suo dixit esse fundatum, dilectionem tuam presentibus iussionibus duximus admonendam, quatenus ad predictum locum, cum postulauerit, ingrauanter accedas, ueneranda solemnia dedicationis impendens, ut quotiens necesse fuerit, a presbyteris Ecclesie in supra scripto loco deseruientibus celebrentur sacrificia ueneranda missarum: ita ut in eodem monasterio, neque fraternitas tua, neque presbyteri, preter diligentiam discipline, aliquid molestiarum  inferant, ut si quid pro diuersorum deuotione commoditatis accesserit, sibi estiment uindicandum, cum monachis in eodem loco deseruientibus debeat proficere, quidquid offerri constiterit.



96 TITULUS IX. De recondendis reliquiis intra monasterium.

[a 1Kb] Religiosis desideriis sine difficultate prestari decet effectum: atque ideo, quoniam Ill. abbas monasterii Ill. uel Ill. qui est supradicti monasterii, oratorium pro uoto suo dixit esse fundatum, postulans, ut dedicari debeat: dilectionem tuam presentibus iussionibus duximus admonendam, quatenus ad predictum locum, cum postulauerit, ingrauanter accedas, ueneranda solemnia dedicationis impendens, ut quotiens necesse fuerit, a presbyteris  ecclesie in eodem loco deseruientibus, celebrentur sacrificia ueneranda missarum.

Ita ut in eodem loco, neque fraternitas tua, neque presbyteri, preter diligentiam discipline, aliquid molestiarum inferant; aut si quid pro diuersorum deuotione commoditatis accesserit, sibi estiment uindicandum: cum monachis in eodem loco deseruientibus debeat proficere, quidquid constiterit offerri.

Sanctuaria uero suscepta sui cum reuerentia collocabis.



TITULUS X. De recondendis reliquiis [b 1Kb] intra episcopium.

Quoniam dilectio tua sanctuaria beati Ill. sibi nostra  uoluntate concessa, in oratorio, quod in nomine eiusdem 97 beati martyris intra episcopium ciuitatis sue asserit construxisse, postulat recondenda, ut in eius honorem locus ipse debeat [c 1Kb] consecrari, fraternitati tue, si tamen nullum illic humatum corpus esse claruerit, que postulas, indulgemus, quatenus desiderii tui, Deo auctore, potiaris effectu.



TITULUS XI. Petitio Episcopi.

Ad laudem summi certum est pertinere Pontificis, quotiens sanctarum Basilicarum copia uidetur accrescere. In fundo Ill. in nostro territorio constituto, Basilicam me propriis sumptibus certum est fabricasse, quam, Deo auctore, uobis propitiis, in honorem  sancti Ill. martyris consecrare desidero, [d 1Kb] cui Basilice ad sarta tecta, uel ad alimoniam custodum, de ipsius fundi Ill. et Ill. offero: ideoque oro apostolatum  uestrum, uti, data iussione uestra, in predicti sancti Ill. martyris honorem, Basilicam possim dedicare.



TITULUS XII. Item Responsum.

Basilicam, quam dilectio tua, in honorem beatorum Apostolorum Ill. et Ill. nuper fabricasse commemorat, facultatem tribuimus dedicandi, precipue si ea spatia Ecclesie tue iuris esse testaris, in quibus eadem est fundata constructio, in qua etiam benedictiones de sanctuariis 98 Apostolicis, id est, [e 1Kb] palliola de eorum confessionibus, tradidimus collocanda. Prouidi quoque Pontificis deuotione prouidebis, ut possessionem seruientibus ibidem profuturam, quam de propriis facultatibus deputasti, solemni deuotione  transcribas.



TITULUS XIII. Item Responsum.

Ill. in solo sibi concesso ab Ill. et in Ill. fundo, petitione oblata, dudum se asserit Monasterium condidisse, in quo nuper oratorium, quod deerat, esse commemorat, petens hoc in honorem Sancti Ill. debere dedicari.

[f 1Kb] Et ideo, frater carissime, si in tue diecesis iure consistit antedicta fundatio, presenti preceptione suscepta, oratorium memoratum solita benedictione sacrabis. Sic tamen ut non illud publica processione a conditore aliquatenus teneatur: congregationi tantummodo, que illic esse noscitur, sacra mysteria celebrabis, quatenus religiosa congregatio, citra  strepitum plebis, Domino die noctuque ualeat supplicare.



TITULUS XIu. Item Responsum.

Petitionem dilectionis tue, boni operis perfectione gaudentes, congrua gratulatione suscepimus: et ideo Basilicam, quam dudum asseris Ariane heresis speluncam fuisse, nunc sollicitudinis tue opera catholice fidei, Christo Deo nostro ac Saluatore nostro regnante, aptaueris concedendam, quam postulas, ut in honorem beatorum Ill. atque Ill. Martyrum debeat consecrari.

99 Et ideo, frater carissime, si in tue parochie memorata constructio iure consistit, et nullum corpus  ibidem constat humatum, predictam Basilicam reconciliandi, atque consecrandi, tibi nostris preceptionibus facultatem noueris attributam.



TITULUS Xu. De altari dedicando.


Relationis tue, sed et petitionis oblate ab Ill. tenore decurso, necesse fuit rationabiliter respondere: ideoque in altare, quod in Basilica Sancti Ill. olim dedicata constructum dicitur, dilectionis tue consecratio aptata perueniat: quatenus edificatoris deuotio desiderii sui plenum sortiatur effectum.



TITULUS XuI. De recondendo corpore Sanctorum.

Filius noster Ill. suis nobis suggestionibus indicauit, partibus Ill. corpus Beati Ill. nouiter fuisse repertum, et quod Ill. gloriosus genitor eius in Basilica, quam nouiter edificauit, idem corpus statuit collocandum, petitque ut eadem Ecclesia [a 1Kb] solemniter  debeat consecrari.

Ideoque, frater carissime, si in tue parochie memorata constructio iure consistit, nullumque corpus ibi constat humatum, percepta primitus a predicto uiro donatione legitima, que in luminariis eiusdem basilice digne possit sufficere, eamdem Ecclesiam, conuocatis aliis fratribus et Cepiscopis nostris tibi uicinantibus, stude solemniter dedicare, quatenus deuotionis sue in consecratione, quam postulat, potiatur effectu.



100 TITULUS XuII. Basilica que post incendium reparatur.

Basilicam, quam in castro Ill. dilectio tua post incendium asserit reparatam, et in honorem beati Ill.  habitatores loci ipsius desiderant consecrari, dedicationis tibi in eo preceptionis nostre serie facultatem tribuimus, ut fidelium deuotio competentem sortiatur effectum. [b 1Kb] Scias sanctuaria nouiter missa: sanctuaria uero suscepta sui cum reuerentia collocabis.



TITULUS XuIII. Basilica que post ruinam alterius iuxta ipsam constructa est.

Quoniam beati Ill. Basilicam lateribus aliquando constructam funditus perhibes corruisse, et ita ruina ipsa uel aliis squaloribus esse repletam, ut mundari difficilius fuerit, quam edificari: te autem in uicino omnino eiusdem loco, Basilicam aliam in honorem predicti Martyris, non de lateribus, sed de calce  atque arena intruxisse commemoras, sed et in meliorem longe statum, quam illa fuerat, surrexisse. Nunc autem facultatem tibi eiusdem Basilice tribui desideras dedicande, et ut de predictis ruinis ad nouam Basilicam ipse reliquie transferantur.

Ideoque, ut pia et iusta sunt, que a tua fraternitate poscuntur, dedicandi tibi predicti locum concedimus, Deo propitiante, licentiam; sed et reliquias cum honore debito [c 1Kb] transferendi, atque in ea que a te constructa est, 101 Basilica collocandi. Hec enim ad filiorum Ecclesie gaudium, et ad tue opinionis, uel etiam mercedis, utilitatem noscuntur pertinere.



TITULUS XIX. Petitio de dedicando Baptisterio.

 uotiua solemnitas animorum exigit augmenta Basilice, quatenus in bonum religionis populi deuotio maior adcrescat. Ergo quia in Basilica Sancti Ill. et in fundo Ill. iuris mei [d 1Kb] Baptisterium collocaui, ita ut reliquias in eodem loco sanctorum Martyrum Ill. et Ill. desiderem introduci: idcirco prouolutus Apostolatus uestri meritum obtestor, et per sedem, quam regitis, diuinitatis sorte uicarii, ut datis ad nostrum uenerabilem Ill. Episcopum iussionibus, in cuius diecesi uidetur esse constructum, dedicationem Baptisterii, predictis Martyribus propitiis, fieri censeatis, ut in fide catholica, adcrescente populo, et agente beatitudini uestre gratias, reliquie collocentur: cui [e 1Kb] Basilice facta donationis cartula, fundos Ill. et Ill. me collocaturum esse promitto.



102 TITULUS XX. Responsum dedicandi Baptisterii.


[f 1Kb] Filius noster in fundo Ill. iuris sui Basilicam dudum dicatam oblata asserit petitione, et se predicta in Basilica Baptisterium, quod deerat, suggessit condidisse, quod solemni benedictione sacrari desiderat, atque in eodem Baptisterio Sanctorum Ill. et Ill. sanctuaria debere collocari.

Idcirco, carissime frater, si in tue diecesis memorata fundatio iure consistit, preceptione suscepta, desideriis satisfacies conditoris: sic tamen, ut oblatarum rerum primitias [g 1Kb] donatio solemnis preueniat, denuntiaturus ex more, nichil illic iuris fundatori ulterius iam deberi, nisi processionis gratiam,  que Christianis omnibus in commune debetur: quatenus et desideria conditoris in omnibus compleantur, et per sacrum lauacrum regenerandis illic peccatorum macule deleantur.



TITULUS XXI. Item Responsum.

[a 1Kb] Petitoria Ill. nobis suggessit insinuatione, quod  habetur in subditis, in loco Ill. iuris sui Baptisterium se asserit construxisse.

Et ideo, frater carissime, presenti preceptione suscepta, desideriis satisfacies conditoris: quatenus per uenerandum lauacrum peccatorum illic macule deleantur.



103 CAPUT uI. DE REBUS ECCLESIAE PROCURANDIS ET ALIENANDIS.



ARGUMENTUM.

 Cum mittitur ad patrimonium gerendum curator, datur primum ei procurandi auctoritas: deinde scribitur et ad colonos, ut obediant; et ad Patritium Prouincie, ut patrocinetur; et ad iudicem pariter, ut in causis pauperum adiuuet; et ad Episcopos loci, ut opem ferant. Postea fit potestas et conficiendi legitimas locationis cartulas, et commutandi siue fundos, siue mancipia, et seruos seu pueros concedendi. Denique post rationes administrationis geste redditas, tribuitur immunitas. Horum omnium formule hic habentur, et tres insuper alie nempe libertatis qua donatur seruus, et tractoriarum, quibus, uel qui mittuntur ad negotia sedis Apostolice, uel qui redeunt in patriam, post limina Apostolorum rite salutata, instruuntur.



[TITULI.]



TITULUS I. Preceptum quando laicus tonsuratur, et fit Regionarius.


Quos bone uite opinio et optime conuersationis meritum commendat, hos et nos intra Ecclesiasticum ouile aggregare non despicimus.

Et quia ex narratione plurium sumus satisfacti de conuersationis tue modestia, quod elegantis uite sis, dignum censuimus inter Clerum huius Apostolice Dei Ecclesie te connumerari, ac inter Notarios Regionarios, per huius preceptionis paginam, ex auctoritate beati Petri Apostolorum Principis, cuius licet impares meritis, Deo tamen dignante, uices gerimus, ab hac die noueris te esse ascriptum, quatenus talis beneficii uel promotionis memor existens,  104 diebus uite tue, in his que iniuncta fuerint a proceribus tuis, fideliter ac sinceriter deseruias, et in cunctis obedientiam et rectitudinem exhibeas, ut Deo beatoque Petro Apostolo auctori et protectori nostro acceptus appareas, et apud nos commendatior de fideli seruitio, atque laude dignus proberis.



TITULUS II. Preceptum, quando absens Subregionarius fit Regionarius.

Qui in commissis sinceriter fidem suam illibatam exhibet, unde Apostolorum Principi, eiusque uicario, possit esse acceptus, merito ad incrementum prouehitur dignitatis, et fortiori, nostro interueniente preceptionis annisu, ditatur honore.

 Et idcirco de tuis fidelibus seruitiis, quanquam dudum, tamen et in presenti ex suggestione Ill. satisfacti, promotionis munificentiam tibi concedimus: et ideo ex autoritate beati Petri Principis Apostolorum, cuius licet impares meritis, Deo tamen dignante, uices gerimus, noueris te ab hac die inter Regionarios Notarios esse adscriptum, quatenus talis  beneficii existens memor, tu quoque meliora ualeas ac festines demonstrare seruitia.



TITULUS III. Preceptum, eunte ordinatore in patrimonium.

Salubri prouidentia, quidquid Ecclesiastica requirit utilitas, illis committendum credimus esse personis, quas fidei puritas, uel placite actionis studium laudabili opinione commendat: quapropter tibi Ill. quod diuina gratia suffragante dictum sit, omne patrimonium iuris sancte Romane, cui Deo auctore deseruimus, Ecclesie, per insulam 105 Ill. constitutum, presenti preceptione perequandum, siue ordinandum committimus: iniungentes ut colonorum uires, sub diuini iudicii contemplatione, consideres, et quantum pensionis nomine, a presenti Ill. indictione,  inferre debeant, sollicita prouisione disponas, ne quisquam eorum ultra quam sufficit, exigi coarctetur, aut amplius quam inferre conuenit, minusue persoluat; et quidquid tibi, cum Dei timore, prouida deliberatione constiterit, eiusdem creatoris nostri dextera protegente, disponas: ut cui preuideris aliquid relaxandum pensionis, leuigationem inueniat; et cui addendum esse credideris, quod iustum est, cogatur exsoluere: quia id quod pauperibus erogatur, longe fit a mercede, si in his, a quibus infertur, non fuerit iuste ac misericorditer dispensatum.



TITULUS Iu. Item aliud, fundi Rectori.

Quoniam in ordinando, siue discutiendo patrimonio  sancte Romane, cui Deo autore deseruimus, Ecclesie, in prouincia Ill. constituto, presenti Ill. indictione, iubemus te rectorem accedere: te uidelicet bene agente, et absque colonorum grauamine conuersante, ut diuini consideratione iudicii, nostre quoque commonitionis memor, ita te efficaciter et fideliter exhibeas, ut nullius neglectus, uel fraudis,  quod absit, alicuius inueniaris sustinere periculum: magis autem id agas, quatenus de fide et industria tua diuine possis gratie commendari. Ad familias quoque eiusdem patrimonii, secundum morem, precepta direximus, ut nichil, quod ad peragenda ea, que tibi iniuncta sunt, in aliquo ualeant impedire.



106 TITULUS u. Colonis, et Familie massarum siue fundorum in Prouincia constitute.

[a 1Kb] Ad sollicitudinem uos Ill. sedis nostre Notarii et Rectoris dispositio nostra pertinere constituit. Iubemus enim, ut eius, pro Ecclesie utilitatibus et cultura agrorum, mandatis parere properetis, et salubrioribus obedire preceptis: cui talem dedimus potestatem, ut eos, qui contumaces exstiterint, districta  seueritate corripiat. Noueritis enim sub hac conditione uos esse commissos, ut mancipia, si qua foris latitant, uel fines peruasos, sua instantia iuri Ecclesiastico reuocare non differat: pariter etiam periculo suo fuisse commonitum, ne aliquando uiolentiam rebus alienis, uel raptum forsitan, facere presumatis.



TITULUS uI. Preceptum ad commendationem euntis Rectoris in patrimonium, ad Iudicem Prouincie.

[b 1Kb] Qui in actione positus bonis se omnipotenti Deo commendare studet operibus, uiam sibi profecto sternit, per quam salubriter ad desiderata perueniat, et ad maiora semper, Christo adiuuante, proficiat.

Itaque premisso salutationis alloquio, Ill. Notarium  portitorem presentium, quem ad regimen patrimonii Ecclesiastici in Ill. insula constituti transmisimus, uestre magnitudini 107 commendamus, ut bonitatis uestre illi affectum et gratiam in causis pauperum libentissime commendetis: atque ita eum, sicut reuera christianos decet, in omnibus adiuuetis: quatenus dum, uobis concurrentibus, utilitatem commissam peregerit, ante omnipotentis Dei oculos, intercedente beato Petro Apostolorum Principe, actionum uestrarum mercedem inuenire, et eius semper debitricem habere Ecclesiam ualeatis.



TITULUS uII. [c 1Kb] Ad Patricium Prouincie.


Qui illa protegit, unde aliquid accesere cognoscitur pauperibus alimentum, quid aliud agit, quam de proprio egentibus eleemosynam subministrat? Quod et quia ita esse excellentie uestre indicium non latet, libenter scribimus ea, que facere uos sponte confidimus.

Proinde, honore debito salutantes, latorem presentium Ill. cui patrimonii Ecclesiastici in illis partibus constituti cura commissa est, scriptis presentibus commendantes, petimus, ut ei auxilii uestri salus dignanter assistat, atque illum, quecumque causa poposcerit, adiuuet: quatenus pro impensis patrociniorum bonis, et nos orare pro excellentie uestre  incolumitate enixius prouocemur, et beatus Petrus Apostolorum Princeps, cui uestrum obsequium commodatis, dignam uobis et hic et in futurum retributionem compenset. Nec enim nouum uobis est, ista, que poscimus, agere: nam multi exinde uenientes tanta de uobis testati sunt, ut maiorem de sublimitatis uestre bonitate fiduciam capere, quam olim habuimus, debeamus: 108 quoniam postulatus rationi sine dubio creditur exhibere, que consueuit etiam non postulatus prestare.

Omnipotens Deus ab omni malo uos protegat, et de uestra nos semper faciat salute gaudere.



TITULUS uIII. Item ad Episcopos.

[d 1Kb] Notario Ill. sancte nostre Ecclesie patrimonium  in insula Ill. a presenti Ill. indictione, Deo auxiliante, peragendum noueritis esse commissum: quare dilectio uestra memorato Notario, ubicunque necesse habuerit, solatia festinet impendere: quatenus adiutus uestro auxilio, que ei iniunximus, sine impedimento ualeat explicare: ut dum nobis de obedientia uestra retulerit, apud nostros animos possitis, Deo propitio, melius commendari.



TITULUS IX [e 2Kb] Tractoria.

Ecclesiastice cause non recepit utilitas tarditatem,  ideoque apud excellentissimum filium nostrum Ill. Regem Ill. Notarium sancte nostre Ecclesie destinauimus. Exhortamur, ut ei caballos, cum quibus ad uicinam 109 ciuitatem facile possit occurrere, caritas uestra sine mora faciat procurare: quatenus actio, que ei iniuncta est, cum diuino fauore uestroque solatio, celeriter mereatur effectum.



TITULUS X. [a 1Kb] Item tractoria.

Presentium latores pro sua deuotione liminibus beatorum Principum Apostolorum presentati, petierunt, ut a nobis relaxati, ualeant ad propria remeare: ideoque precipimus, quatenus sine impedimento solatium eis ac consultum impertientes, eos [b 1Kb] absoluere debeatis, uidelicet ut ex uestra subuentione refecti,  sospites ualeant et insontes ad propria repedare. Ad eorum uero sustentationem, itineris adiumentum atque uires impendite, uicissitudinem uobis a remuneratore omnium bonorum Deo impertiendam absque dubio prestolantes.



110 TITULUS XI. Preceptum autoritatis de faciendis cartulis.

Quecumque ad Ecclesiasticarum rerum locationes contractusque respiciunt, sicut salubre est, Pontificale prouidere consultum: ita prouide eius autoritatis interesse censuram, necesse est, ut non tantum legaliter, sed etiam regulariter, possit res Ecclesie Dei committi poscentibus.

Quia igitur uineas atque casales iuris sancte Romane,  cui, Deo autore, deseruimus Ecclesie, in patrimonio Ill. quod cure tue commissum est, constitutas, diuersi sibi factis cartulis postulant debere conduci, atque ipsam conductionem multis desiderant annis extendi: experientia tua, hac autoritate suffulta, predictas uineas et casales, cum omnibus eis pertinentibus, factis solemniter cartulis, sub iusta pensione, rationibus ecclesiasticis annis singulis persoluenda, dare non differat.

Ita sane, ut nulla ratione presumas, colonos sancte nostre Ecclesie emittere, neque locum eis pertinentem ulla ratione usurpare, et alii cuilibet conducere uel locare: nam sunt omnia irrita et uacua, que feceris, si exstiteris temerator.

Quatenus hoc modo, interueniente locationis conductionisque  contractu, et illis eorum labor sit utilis, et sancte nostre Ecclesie procuretur utilitas atque indemnitas.



TITULUS XII. Item aliud, de faciendis cartulis.


Quamuis ea, que legaliter geruntur, nulla ualeant refragatione conuelli, ne qua tamen possit esse contrahendi dubietas, necessario nostra interuenire debet autoritas.

111 Quia igitur Ill. uinee tabulas plus minus tot iuris sancte Romane, cui, Deo autore, deseruimus Ecclesie, in patrimonio, quod cure tue commissum est, constitutas, sibi factis cartulis postulat debere conduci, atque ipsam conductionem multis desiderat annis extendi: experientia tua, hac nostra autoritate suffulta, predictam uineam, cum omnibus ei pertinentibus, factis solemniter cartulis, sub unius [c 1Kb] aurei solidi pensionem rationibus Ecclesiasticis annis singulis  persoluendam, dare non differat.

Quatenus hoc modo interueniente locationis conductionisque contractu, et illis suus labor sit utilis, et sancte nostre Ecclesie procuretur utilitas.



TITULUS XIII. Preceptio de commutando fundo.

Quanquam rei commutatio ex ipsa corporali traditione possit firma consistere, uel ea que legaliter geruntur, nulla ualeant refragatione conuelli: ne qua tamen possit esse contrahendi dubietas, nostre debet interuenire autoritatis annisus.

Et quoniam Ill. fundum Ill. positum in loco Ill. iuris sancte Romane, cui, Deo auctore deseruimus Ecclesie, poposcit, atque desiderat commutare, ad cuius uicem fundum Ill. positum in loco Ill. iuris  proprii concedere uelit: experientia tua, hac nostra suffulta autoritate, predictum fundum Ill. in integro iuris sancte Romane Ecclesie, ut premissum est, existentem, a presenti Ill. indictione denominato Ill. contradat atque commutet, suscipiens ab eo nimirum ad inuicem eiusdem fundi, in ius dominiumque sancte nostre Romane Ecclesie, denominatum fundum Ill. in integro, et omnibus ei pertinentibus, uel quecunque 112 sunt nomina eiusdem fundi, que in Ecclesiastico nostro Scrinio pro futuri temporis cautela contradere Scriniariis sancte Ecclesie nostre conuenit.

Quatenus hoc modo interueniente, et ille sue petitionis potiatur effectu, et sancte nostre Ecclesie  procuretur indemnitas.



TITULUS XIu. Preceptum de commutando mancipio.

Constat strenuitatem tuam, iuris sancte Romane,  cui, Deo autore, deseruimus Ecclesie, puerum nomine Ill. nutriuisse, ipsumque in ministerium tue domus per tot annos etiam habuisse, quam tue strenuitati precatus es nos commutare, ad cuius uicem Ill. puerum natione Ill. iuuenem tribuere poposcisti.

Tuis denique precibus flexi, per huius nostre preceptionis atque commutationis paginam, antefatum puerum in iura nostre sancte Ecclesie suscipientes, sibi qui supra Ill. a presenti Ill. indictione, puerum ante dictum Ill. iure irreuocabili concedimus, atque donamus, nullam iurisdictionis partem sancte nostre Ecclesie in eum de cetero habere decernentes.

In cuius fidem preceptionis atque commutationis paginam manu nostra roboratam tibi tradidimus.



TITULUS Xu. Item aliud, de commutando mancipio.


Abbas Monasterii Ill. propria nobis relatione suggessit, memorati Monasterii quemdam seruum in possessione Ill. famulam nostre Ecclesie fuisse [a 1Kb] sortitum.

113 Pro quibus [b 1Kb] tue experientie, presentis preceptionis nostre autoritate iniungimus, ut accedens apud locum Ill. in patrimonio Ill. tibi commisso, pro predicta Ecclesie famula uicariam suscipias a predicti Monasterii hominibus, et commutatione propriam Ecclesie emittas, eo quod colonum Monasterii est sortita, ut deinceps in possessione Monasterii absque ulla repetitione debeat deseruire.

Pro cuius rei peragende firmitate, presentem preceptionem nostram interuenire censuimus, ut predicta commutatio omne in posterum stabilitatis  robur obtineat.



TITULUS XuI. [c 1Kb] Preceptum de donando puero.

Nihil sibi subtrahit, qui sedule sibi ministrantibus aliquid largitur, Domino Deo nostro dicente: Beatus seruus ille, quem cum uenerit Dominus, inuenerit uigilantem .

Ideoque ex Apostolica autoritate tibi puerum nomine Ill. ex iure Xenodochii Ill. largimur ad seruiendum, compassionis modo a nobis tibi impenso, pro gratitudinibus tuis, atque fideli seruitio nobis exhibito, quem in tuo dominio, sub ea conditione statuimus esse, ut post tui diem obitus, si bene seruierit, iugo seruitutis absoluatur, libertate a te munitus.

 Quam nostram auctoritatis preceptionem quicunque maluerit uiolare, sit eterne condemnationis innodatus uinculo.



114 TITULUS XuII. Item [d 1Kb] preceptum de concedendo puero.


Exemplo pastoralis benignitatis accenduntur fidelium anime, et maxime ministrorum Ecclesiastice dignitatis; ut fidelia seruitia in commissis, non solum ipsi exerceant, uerum alios adhibere commemorent.

Quapropter fidelibus seruitiis tuis satisfacti, dilectioni tue Ill. puerum, qui ex colonatu masse ill. patrimonii Ill. iuris sancte Romane, cui, Deo autore, deseruimus Ecclesie cognoscitur, collocata tibi munificentia, Apostolica autoritate donamus, cedimus, atque largimur, et iuri atque dominio tuo eumdem Ill. puerum conferimus. Ita ut, ab hac die ut proprius dominus, eius seruitio potiaris; et quidquid  de eo facere uolueris, liberam ex nostra autoritate habeas facultatem: quatenus hoc beneficio potitus, etiam meliora nobis ac fideliora obsequia exhibere inuiteris.



TITULUS XuIII. Item preceptum de concedendo.

Credimus ad augmentum et laudem sancte Ecclesie pertinere, si ex donis beati Petri Apostolorum Principis, cuius, licet impares meritis, uices tamen, Dei dignatione, gerimus, eius utilitatibus fidelia exhibentibus seruitia, aliquid largiamur: non enim respicit ad dispendium, quod eis irrogatur, dum largitatis Apostolice munificentia inuitantur maiori studio atque alacritate in commissis inuigilare ministeriis, et solerti cura erga creditas utilitates impendere  deuota mente certamina.

115 Igitur tuis fidelibus atque sinceris prouocati seruitiis, ad aliquantulam tue puritatis remunerationem, ex largitate beati Petri Apostolorum Principis, in presenti Ill. indictione, donamus tibi atque largimur puerum nomine Ill. natione Ill. ex familia sancte Romane, cui, Deo autore, deseruimus Ecclesie, in tua transferentes iura, ita ut in eo ius atque dominium, ut in propriis famulis habere debeas: nec licentia sit cuilibet, a tuo aliquando iure auferre, quidquid tuorum ad aliquantulam recompensationem seruitiorum bona uoluntate dignoscimur contulisse.

Quam donationis paginam manibus nostris roboratam tue dilectioni tradidimus pro futura cautela.



TITULUS XIX. [e 1Kb] Securitas.


Iustitie consentaneum esse dignoscitur, ut ii,  qui Ecclesiasticis utilitatibus fideliter seruiunt, perfecta debeant securitate muniri, quatenus nullam imposterum a quoquam patiantur iacturam.

Et quoniam patrimonium Ill. iuris sancte Romane, cui, Deo autore, deseruimus Ecclesie, cure tue commissum est, cuius exactionem, per nostrum dispositum, fecisse dignosceris, presenti Ill. indictione de nuntiatica, uel de aliis accidentibus causis, predicta Ill. indictione, pro quo tradidisti nobis de suprascripto patrimonio in auro scilicet solidos X boues numero pari X, caballos X, uaccas X, porcos accepturi tui tenorem.



116 TITULUS XX. Securitas.

Constat nos magnitudini uestre commisisse actionaria  de diuersis portis huius Romane urbis ad peragendum in fide [a 1Kb] dominicale, de hac transacta indictione, cuius exactione fecisse dignosceris fideliter, quodcunque exinde abstollere exigereque ualuistis, sine ulla fraude presentare atque adsignare in integro uisi estis, et in omnibus a uobis completi sumus de eadem actionaria: nichilque apud uos remansisse manifestum est, dum omnia puriter fideliterque cum omni integritate manifestum est uos presentasse.

Statuentes Apostolica censura, et autoritate beati Petri Principis Apostolorum, ut nullus unquam, sit licet magna paruaque persona, presumat quoquo modo uos heredesque uestros pro eadem actionaria molestare, aut quamlibet requisitionis controuersiam  uobis uestrisque heredibus inferre: unde amplissima uobis heredibusque uestris cautela plenariam  securitatem duximus muniendam, quam Ill. Notario et Scriniario sedis nostre scribendam precipimus, cuique manu nostra subscripsimus, et uobis contradidimus, sub die Ill. Imper. Domino, filioque et cetera.



TITULUS XXI. [b 1Kb] Preceptum libertatis.

Domino credimus Deo nostro placere, quod pietatis intuitu discreta prosequitur compassio, eo dicente 117: Misericordiam uolo, et non sacrificium . Ipse namque in suis legitur eloquiis conductis operariis tribuisse mercedem.

Ad cuius imitationem, nos, qui pastoris uices, eo  dispensante, gerimus, fidelia exhibentibus seruitia, premia laborum reddere debemus, ut illi, quod miserendo fecerimus, sit acceptabile.

Igitur seruitiis exhibitis, prona, in quantum uoluisti, mente, quibus nostro in commissis animo satisfecisti, te Ill. sancte, cui, Deo autore, seruimus Ecclesie, famulum, autoritate beati Petri Apostolorum Principis, per huius nostre preceptionis paginam, recompensationis munere, a presenti Ill. indictione, [c 1Kb] cumulo libertatis largito, ab omni seruili fortuna et conditione liberum esse censemus, ciuemque Romanum solutum ab omni subiectionis noxa decernimus: nec aliud cunctis, nisi solam salutationem debere, ut perfecto, absolutus iugo seruili, ritu possis degere, quibus aduixeris diebus, et more liberorum,  Deo agens gratias, pro cuius hoc amore et mandato te constat promeruisse.



CAPUT uII. DIuERSA PRIuILEGIA APOSTOLICAE AUCTORITATIS CONCESSA MONASTERIIS, DIACONIIS ET XENODOCHIIS.



ARGUMENTUM.

 Comprehenduntur hoc capite diuersa priuilegia Apostolice auctoritatis Monasteriis, Diaconiis, et Xenodochiis, aliisque piis locis 118 concessa; neque uisus est debere ullus alius ordo statuendus quam qui reperitur in codice MS. in quo perturbate omnia permiscentur: ponitur tamen in fronte, propter singularitatem, Prologus in Iudicatum.---Non presto etatem omnium eiusmodi formularum: suspicor enim id accedisse collectioni isti, quod Ordini Romano, qui cum simplicior esset primum breuiorque, additamentis auctus est. Opinor ab audaci manu inserta esse huic parti quedam sequioris eui: neque enim precedentis etatis leniori spiritu plena sunt, sed terribiliter minantur; qui genius noui decimique seculi.---Paucissima quedam obseruauimus ad singulas formulas, quoniam nichil admodum Ecclesiastice uetustatis habent, nichil reconditioris doctrine: uoces autem inclinate Latinitatis, si que occurrant, ex Glossario u. Clar. Cangei facile intelligentur.



[PRIuILEGIA.]



PROLOGUS IN IUDICATUM.


Cum pro exequendis iustitie profectibus, et altercantium sopiendis tergiuersationibus, pastoralis  nos uehementer prouocare dignoscatur sollicitudo cure: idcirco uigilantius insistimus, ut, si qua inter partes deceptio exoritur, liquida protinus indagine  ius perscrutari, et equitatis moderamine, quoad cuncta congruant, limari queat.

Et quoniam constat, etc.



I. Priuilegium.

[a 1Kb] Quoniam semper sunt concedenda, que rationabilibus congruunt desideriis, oportet ut deuotio conditori pie constructionis oraculi in priuilegiis prestandis minime denegetur.

Igitur quia postulasti a nobis, quatenus Monasterium Sancti Ill. situm in loco Ill. priuilegiis sedis Apostolice decoretur, 119 ut sub iurisdictione sancte, cui, Deo autore, deseruimus Ecclesie, constitutum, nullius alterius Ecclesie iurisdictionibus submittatur.

 Pro qua re piis desideriis fauentes, hac nostra autoritate, id quod exposcitur, effectui mancipamus: et ideo omnem cuiuslibet Ecclesie Sacerdotem in prefato Monasterio ditionem quamlibet habere, uel autoritatem, preter sedem Apostolicam, prohibemus: ita ut nisi ab Abbate Monasterii fuerit inuitatus, nec Missarum ibidem solemnitatem quispiam presumat celebrare, omnimodo constituentes per huius decreti nostri paginam, atque interdicentes omnibus omnino cuiuslibet Ecclesie Presulibus, uel cuiuscumque dignitatis potestate preditis, sub anathematis interpositione: qui presumpserit, presentis constituti a nobis prefato Monasterio indulti, quolibet modo existere temerator, etc.



II. Priuilegium.


[b 1Kb] Quoniam semper, ut supra usque ad hec uerba, existere temerator.

Statuentes insuper Apostolica censura, sub diuini iudicii obtestatione, et ualidis atque atrocioribus anathematis interdictionibus, ut neque ullus Sacerdos unquam presumat, uel quispiam alius, que in eodem sancto loco largita atque oblata sunt, et in postmodum illic concessa fuerint, uindicare, sed firma stabilitate, iuris ipsius prelati Monasterii existenda, atque in perpetuo permanenda statuimus. Nec licentia sit, ut dictum est, ex eius uel omnibus eidem Monasterio pertinentibus, cuiquam magne  parueque persone auferre, ut profecto isdem uenerabilis locus iuxta id quod 120 subiectus Apostolici constituti atque priuilegii tenor consistit, inconcusse dotandus permaneat.

Si quis autem, quod non optamus, nefario ausu presumpserit, hec que a nobis ad laudem Dei pro stabilitate iam dicti Monasterii statuta sunt, refragari, aut in quoquam transgredi, sciat se anathematis uinculo innodatum, et cum Diabolo et eius atrocissimis [c 10Kb] Pompis, atque Iuda traditore Domini nostri Iesu Christi, eterni incendii supplicio concremandum deputari. At uero qui pio intuitu obseruator in omnibus extiterit, custodiens huius nostri Apostolici constituti ad cultum Dei respicientis preceptionem, benedictionis gratiam a misericordissimo Domino  nostro multipliciter consequatur, et uite eterne particeps effici mereatur.



III. Priuilegium Monasterii.

Credite speculationis impellimur cura atque etiam ardore christiane religionis, et studio diuini cultus promouendi, pro uenerabilium locorum atque Deo seruientium, cogitare stabilitate, ut hoc proueniente pio labore et anime Christo dicate, que se in illis diebus uite earum, seruituras decreuerunt, perseuerent imperturbate, 121 necnon illa maneant fine tenus firma, que a christianis in Dei laudem constructa sunt.

Quia igitur monasterium sancti Christi martyris [d 1Kb] Stephani, quod intra atrium beati Apostoli Pauli  fundatum est, omnino constat, iam elapso tempore, congregatione seruorum aut ancillarum Dei, nudatum et solitudini, nullo Preposito in eo aut monachis habitantibus, traditum: permoti proinde compassione tanti piaculi, ac compulsi dolore, apostolica autoritate, prouidimus monasterio tibi commisso idem monasterium sociare, quatenus a presenti Ill. indictione atque in perpetuum, a te tuisque successoribus, cum sibi omnibus subiacentibus, in integro disponatur, atque cum Dei timore regatur, ut uestro coniunctum subsistat monasterio: ita ut in eodem uenerabili loco Domino Deo nostro laudes exsoluere debeatis, nullam uos rationem exinde uel  ei pertinentibus, nisi soli Deo, soluere, hac nostra autoritate statuimus: fabrica autem seu luminariorum concinnatio indifferenter, uobis sine dubio procurantibus, efficiatur.

Nulla proinde in exsoluendis Deo laudibus, uel in luminariis concinnandis mora proueniat: sed deuota sinceritate peragere festinate, ac ne per incaute desidie culpam iudicii uos futuri metus concutiat, potius elaborare studete, ut diuina placetur uestro conatu clementia, possitque manere hoc, quod a nobis iusta deliberatione decretum est, futuris inconuulse perpetuisque temporibus.



Iu. Priuilegium.

Spiritualium premiorum munificentiam religiosis  uiris castamque uitam degentibus, cum mittit presularis 122 autoritas ad future prorsus uicissitudinis cumulum proficiens, laudabili poterit apud omnium conditorem mercimonio eternam obtinere memoriam.

Hinc proinde certam habentes sollicitudinis tue religiose constantiam, piis semper studiis inherentis, et sobria conuersatione pollentis, prefata uenerabilia loca Ill. beatorum Ill. posita in loco Ill. nimia egestate obrui reperta, predecessorum incuria, tibi per huius nostre preceptionis paginam omnibus diebus uite tue, ad regendum ac dispensandum committimus, tue religiositati et successoribus tuis in perpetuum donantes monasterium Ill. situm in loco Ill. cum quo pariter consociantes  ei et dicto Ill. qui ponitur in loco Ill. cum omnibus ad eadem uenerabilia loca pertinentibus urbanis uel rusticis prediis in integrum: ea prorsus ratione, ut omnem, qua indigent prefata, fabricam ac restaurationem, seu luminariorum concinnationem, omni seposito neglectu, perficere studeas, ut hec perficiens nullo modo a quopiam eiici, aut alienari dubites. Imo magis omnium eorumdem uenerabilium locorum, ut prefatum est, augmentum et compendium, fabricam ac meliorationem perficere studeas, sub diuine retributionis intuitu. Nos autem omnibus omnino indicimus nostris posteris ac successoribus huius pie dispositionis censuram fine tenus inuiolatam seruare.



u. Priuilegium.

Cum magna nobis sollicitudine insistat cura pro uniuersis Ecclesiis ac piis locis uigilandi, ne aliquam necessitatis iacturam sustineant, sed magis propria utilitatis stipendia consequantur: ideo conuenit nos pastorali tota mentis integritate eorumdem uenerabilium locorum maxime stabilitatis integritatem procurare, et sedule eorum utilitatum subsidia conferre: ut Deo nostro omnipotenti, id quod pro eius sanctimoniis, honore etiam et laude atque  123 gloria eius diuine maiestatis, uenerabilibus nos certum est contulisse locis, sit acceptabile, nobisque ab eius locupletissima manu digna huiusmodi pii operis in sidereis conferatur arcibus remuneratio.

Igitur quia petiistis a nobis, quatenus fundos Ill. atque Ill. sitos in loco Ill. tue religiositati ad tenendum, emissa preceptione, in perpetuum concedere deberemus: ita sane ut a uobis, etc.

Statuentes apostolica censura, autoritate beati apostolorum principis, sub diuini iudicii obtestatione et anathematis interdicto, ut nulli unquam nostrorum successorum pontificum, uel alii cuilibet magne parueque persone, ipsa prenominata loca a potestate et ditione iam prefati monasterii auferre  uel alienare sit licitum, sed potius in proprio suo consistant.

Si qua autem temerario ausu parua magnaque persona contra hoc nostrum apostolicum decretum agere presumpserit, sciat se anathematis uinculo esse innodatam, et a regno Dei alienam, et cum omnibus impiis eterno incendic et supplicio condemnatam: at uero qui obseruator exstiterit precepti, gratiam atque misericordiam, uitamque eternam a misericordissimo Deo nostro consequi mereatur.



uI. Priuilegium.

[a 1Kb] Conuenit apostolico moderamini pia religione poscentibus beneuola compassione succurrere, et poscentium  animis alacri deuotione impertiri assensum: tunc enim potissimum premium apud conditorem omnium reponitur Deum, quando uenerabilia loca opportune ordinata 124 ad meliorem fuerint sine dubio statum perducta.

Igitur quia petiistis a nobis, quatenus fundum Ill. etc.

Statuentes beati Petri principis apostolorum autoritate, cuius nos etsi impares meritis, diuina tamen gratia suffragante, uices gerimus, sub anathematis interdictione et diuini iudicii obtestatione, hec que a nobis compassionis modo decreta sunt, quempiam in quoquam conuellere, sed potius firma stabilitate inconuulsa perpetuis permanere temporibus definimus.



uII. Priuilegium.


Tanto plus ecclesiastice res protensiori incremento proficiunt, quantum ex eis, studio pietatis, egentibus aliquid fuerit, uel Christo seruientibus, aut locis uenerabilibus commodatum. Unde enim credita, miserante Deo, suscepimus, optima dispensatione eius potentie restitui non dubitamus, atque nos fiduciam, de obtinendo premio futuro, tenemus.

 Igitur quia petiistis a nobis, quatenus fundum Ill. etc.

Statuentes quapropter apostolica autoritate, sub interminatione futuri iudicii, nulli licere nostrorum successorum, uel alii cuilibet, hec que a nobis intentione decreta sunt pia, in quoquam conuellere, potius firma stabilitate inconuulsa manere, atque sub anathematis uinculo perpetuis temporibus obseruanda definimus.



uIII. Priuilegium.

Diuina nos ac saluberrima precepta, et sanctorum Canonum ac uenerabilium Patrum instruunt efficaciter documenta, omnium ecclesiarum Dei, pio considerationis intuitu, imo et apostolici moderaminis  annisu, utilitatum commoditatem, atque firmitatis perficere 125 integritatem, quatenus procurata earum utilitatum subsidia existunt, inconcussa permaneant, atque persone diuino cultui dedicate in laudibus Dei diutissime persoluendis ualeant proficere.

Nam profecto inter cetera pastoralis congrue operationis certamina, que indeficienter studemus procurare, hoc procul dubio commissa sollicitudo nos prouocat, pia consideratione, sancire, ut nullam indigentie inopiam, quecunque ecclesia, que sub episcopali regimine constituta est, quoquomodo perpeti debeat. Et ideo fas exigit equanimiter nos uniuscuiusque ecclesie priuilegia, iuraque parochiarum, ac dieceseon, et monasteriorum apostolica  censura promulgare possidenda, ut ex hoc et sanctorum Canonum instituta illibata permaneant, et nobis lucri potissimum premium a conditore omnium Deo conferatur.

Igitur, etc.



IX. Priuilegium.

Cum pie desiderium uoluntatis, et laudanda de bonis intentio apostolicis sit semper studiis adiuuanda, cura est sollicitudinis adhibenda, ut ea que legaliter geruntur, et equitatis forme conueniunt, nulla ualeant refragatione perturbari, sed irrefragabili iure, Deo autore, debeant permanere: et ob hoc apostolicis promulgatis sanctionibus, propria unicuique, que suppetunt, rationis fas exigit, possidenda  confirmari [a 1Kb] .

Et ideo, quoniam constat, excellentiam uestram plurima monasteria tam construxisse, quam acquisiuisse, et cuncta in honore et nomine fautoris uestri beati Petri constituisse dedicare: quibus et diuersa agrorum predia ac possessiones, et famulorum multitudinem uidemini contulisse: que omnia sub tue excellentie ditione, uel coniugis tue Ill. regine et natorum uestrorum genealogie, in perpetuum eadem monasteria et agrorum possessiones, cum 126 omnibus originalibus famulis ac manentibus  uel uniuersis sibi pertinentibus, apostolice sedis priuilegiis poposcitis confirmare detinenda, sicuti inferius ascripta, eadem loca atque agrorum predia continere monstratur, scilicet, etc.



X. Priuilegium.

Conuenit apostolico moderamini, pia religione poscentibus, beneuola compassione succurrere, et poscentium animis alacri deuotione impertire assensum: ex hoc enim lucri potissimum premium a conditore omnium Deo procul dubio promeremur, dum uenerabilia loca opportune ordinata ad meliorem fuerint sine dubio statum perducta.

Igitur quia petiisti a nobis, quatenus monasterium Sancti Ill. positum in loco Ill. iuris sancte  Romane, cui, Deo autore, deseruimus Ecclesie, tibi ad regendum, ac cum Dei timore dispensandum, emissa preceptione, concedere deberemus: inclinati precibus tuis, per huius precepti seriem, supra scriptum monasterium integrum cum omnibus pertinentibus, a presenti Ill. indictione, et donec, Deo iubente, aduixeris, tibi concedimus, cum Dei timore regendum atque dispensandum: ea dumtaxat ratione, ut seruos Dei monachos, qui in eodem monasterio sunt, uel quos aggregare potueris, sub castitate et modestia, sub regulari atque monachica disciplina, ut paterfamilias, foueas et gubernes, ita ut quotidianis diebus ac noctibus iuges Deo laudes canere debeant: et ut luminariorum concinnationem atque restaurationem omnem sine mora procures.  Loca etiam monasterii urbana uel rustica, si forsitan ab aliquibus ablata uel peruersa cognoueris, hec tuo studio iuri 127 uenerabilis monasterii elabores reducere: ut iuxta quod a nobis es institutus, in omnibus et erga omnes, sollicitudinem pii studii gerens, possis a Deo mercedem suscipere, atque id quod a nobis decretum est, cunctis diebus uite tue inconcussa firmitate ualeat subsistere.



XI. Priuilegium.

Semper religiosis castamque uitam uiuentibus libenter in his, que postulant, annuimus: ideoque petente te a nobis, cum tua congregatione, monasterium beati Ill. iuris sancte nostre Ecclesie constitutum  in hac Romana ciuitate, regione Ill. quatenus ibidem commanentes, et iugiter piis operibus uacantes, quotidie Deo laudes decantare debeatis.

Ob hoc, per huius nostre preceptionis seriem, tibi tueque congregationi ipsum monasterium perenniter concessimus, uidelicet ut nunquam te liceat tuamque congregationem exinde egredi, sed semper ibidem inhabitare: quia, ut dictum est, a nobis pietatis intuitu compatientibus uestre peregrinationi, ipsum monasterium uobis est concessum.

Sed sicut statuimus uos exinde minime egredi,  ita firmamus, atque decernimus, nullum habere de nostris successoribus licentiam, uos exinde deiiciendi; sed semper esse monasterium, in quo Domino nostro Iesu Christo humani generis redemptori laudes decantare omnibus diebus congregatio uestra debeat.

In qua preceptionis nostre pieque mentis dispositione subterscripsimus, et tibi proinde atque tue congregationi pro eterno munimine uestro tradidimus.



128 XII. Priuilegium monasterii in alia prouincia.

Si semper sunt concedenda, que piis desideriis congruunt, quanto potius ea que pro diuini cultus prerogatiua poscuntur, non sunt omni modo abneganda,  ut que sunt a largitoribus non solum poscenda, sed etiam ui caritatis procul dubio exigenda.

Petis nos igitur, ut monasterio Ill. sancti Ill. in loco Ill. constituto, in quo preesse dignosceris, priuilegia sedis Apostolice largiamur: quatenus sub iurisdictione sancte nostre, cui, Deo autore, deseruimus Ecclesie, constitutum, nullius ecclesie iurisdictionibus submittatur.

Pro qua re piis uotis fauentes hac nostra autoritate, id quod a tua religione exposcitur, effectui mancipamus: et ideo omnem cuiuslibet ecclesie sacerdotem in prefatum monasterium iurisdictionem quamlibet, autoritatemue extendere, atque sua autoritate, nisi a Preposito monasterii fuerit  inuitatus, missarum solemnitatem celebrare, omnimodo inhibemus.

Cure ergo tue sit, monasterii fratres, in quo prees, egregiis moribus ac uita irreprehensibili exornare, ut caritas tua, quos subiectis apostolicis priuilegiis maluit inconcusse dotandos, desideret, aut potius anhelet, inuiolabili celestis affluentie munere, diurnis sancte discipline precibus decorandos.

Sit profecto communis et sincera uita, sit sobria communionis sinceritas, ut quibus mundus est mortuus ac sepultus, per incentiua contentionis uitia minime suscitetur: quia incassum quis et frustra laborare cognoscitur, si superbie uitiorum auctrici colla submittere sentiatur. Sit excelsa in Deo humilitas,  quia per hanc electi arcem celestium munerum possidebunt.

Sit igitur ante oculos mentis et corporis traditionum regula paternarum, ut unusquisque Prelatus nouerit, qualiter 129 debeat imperare subiectis, ne dum aspera, et non unicuique fratri aptissima, uidentur imponi, usque ad contemptum prorumpant de imperantis indiscretione subiecti.

Sit itaque moderata uiuacitas, sit sollicitudinis supereminens in fratribus strenuitas, ut dum regulariter omnes, qui se Deo integerrime conferunt, pro  obedientie linea bene seruientes exhibeant temporalia, et ad gaudia celestis patrie perueniant sempiterna. Et hec quidem, que ad sollicitudinem pertinent, dixisse sufficiat.

Anta omnia uero Redemptoris nostri misericordiam, cui ingemiscimus redemptionem nostram expectantes, enixius cum singultibus et gemitibus expectemus, ut ea que pietas flagitat, fragilitas humane conditionis sufficienter atque confidenter de sui autoris suffragatione, adimpleat.



XIII. Preceptum de concedendo Xenodochio.

[a 1Kb] Petentium desideriis ita nos conuenit impertire assensum, ut tamen sequentibus temporibus, nullis Ecclesiastica utilitas ualeat submitti dispendiis: nam  tunc petitorum postulatio congruum uidetur suscipere effectum, quando uenerabilia loca opportune ordinata, ad meliorem fuerint sine dubio statum perducta.

Igitur quia petiisti a nobis, quatenus Xenodochium, quod appellatur Ill. constitutum in Romana regione Ill. iuris sancte Romane, cui, Deo autore, deseruimus Ecclesie, tibi ad regendum, emissa preceptione, concedere deberemus: inclinati precibus tuis, per huius precepti seriem, supra scriptum Xenodochium, cum omnibus ei pertinentibus, a presenti Ill. indictione, diebus uite tue, sub inferius ascripta conditione concedimus dispensandum.

130 Ea prorsus ratione, ut in eodem uenerabili  loco lecti cum stratis suis tuo studio preparentur, in quibus egros semper suscipias et egenos, eisque curam adhibeas, et necessaria tribuas, confectionem idoneam infirmantibus atque indigentibus annue facias, atque prepares, uel omnia, que infirmantium necessitati sunt utilia: medicos introducens, et curam egris impendens, ut tali tuo studio Christus Deus noster possit placari, atque presens preceptio cunctis diebus uite tue maneat imperturbata, ne, si neglexeris, diuinam indignationem incurras, et iusta mercede tue dispensationis frustreris.



XIu. Item aliud.

Qui in commissis sibi fidem propriam illibate exhibere  festinant, maxime ex quibus pauperum potest prouenire consultum, ab iis nichil aliud agi creditur, quam si de proprio egentibus eleemosynam administrent.

Quod quia ita esse non est ambiguum, tibi Ill. sancte nostre Ecclesie Notario, cum Dei auxilio, Xenodochium Ill. omnibus diebus uite tue prouidimus committendum: ea uidelicet ratione, ut omnipotentis Dei pre oculis habens iudicium, pure ac fideliter conuersans, nullius hominum, pro fideli et pia operis conuersatione, huius rei cautelam habens pre oculis, ita te in commissis eiusdem Xenodochii  utilitatibus geras, ut curam infirmorum ibidem iacentium solertem ac fidelem necnon efficacem exhibere festines; quatenus apud hominum opiniones laudem acquiras, et omnipotenti Deo nullis de neglectu reprehensionum maculis submittaris.

Constituentes uidelicet hec, que a nobis, per presentis nostre preceptionis autoritatem, decreta sunt, nostros etiam in futuro successores inconcussa modis omnibus conseruare.



Xu. 131 Preceptum de Prepositatu.

Quantum nobis fidelium moderata sinceritas, et dispensatorum discreta letificat puritas, tantum pastoralis prouidentie cura nos sollicitat, in subiectis  meritorum cumulare suffragia: hinc enim et pietatis integritas compendium sustinet, et Apostolica Dei Ecclesia digne commissa meliori tantum flagrauit statu.

Idcirco certis uerisque indiciis experti de sinceritatis tue certissima efficacia, quod Deum pre oculis preferas, per huius nostre preceptionis paginam, Prepositum te in memorata Basilica Beati Ill. que sita est in loco Ill. esse cunctis diebus uite tue, a presenti Ill. indictione, decernimus.

Et uero ratione seruata, ut si qua expensa aut mercede, in quacumque re predicta, necesse habuerit Basilica seu luminariorum concinnatione, a tua industria expendatur: ita uidelicet, ut summam sollicitudinem et curam erga eandem sacrosanctam  Basilicam nichilominus exhibeas, quatenus ualeas Deo omnipotenti eiusque Martyri complacere.

Statuentes per huius nostre preceptionis paginam, et sub diuini iudicii obtestatione prohibentes, si studiose eius a te fuerit in omnibus utilitas procurata, nulli licere diebus uite tue de eodem Prepositatu te suadere, potius quod a nobis decretum, seruari deuote statuimus.



XuI. Preceptum de concedendo puero in monasterio.

Nihil credimus minui ab Ecclesie iure, quoties ex bonis Apostolicis aliquid piis locis fuerimus largiti, precipue tamen eis, prouidentia fauente, qui in nomine Iesu Christi Dei nostri laudes iugiter soluunt.

 Igitur tibi Ill. Abbati Presbytero, et per te antefato uenerabili Monasterio irreuocabili iure pro Monachorum Fratrum 132 congregatione, et stipendii uictusque necessitate procuranda, a presenti Ill. indictione, donamus, cedimus, atque largimur iuri dominioque Monasterii, ut premissum est, possidendos, ex patrimonio Ill. uel Monasterio Ill. seu in suprascripta familia tales natione Ill. ita ut cunctis diebus uite eorum in eodem deseruiant Monasterio, et omnes obedientiam uobis exhibeant, uel qui ex eis fuerint procreati, sicut certe serui proprie dominationis.

 Nec licentia sit cuiquam aliquem subtrahere, aut alienare, sed iure perpetuo loco uenerabilis Monasterii, uel Diaconie seruire subiaceant in omnibus seruitia exhibentes, in quibus fuerint imperati, et ordinati a congregatione illic constituta, ut certe proprie dominationis.

Quod si quisquam contra huius nostre preceptionis atque donationis paginam uenire tentauerit, sit autoritate beati Petri Apostolorum Principis anathematis uinculo innodatus, et perpetue condemnationi summissus.

Quam preceptionis paginam a nobis subscriptam tibi Abbati Ill. tuoque Monasterio contradidimus, pro futura cautela.



Priuilegium Diaconias. XuII.


Dum pro adipiscendis celestis regni gaudiis eternis sunt procul dubio ad cultum diuine maiestatis conferenda stipendia, omnino fas exigit, eo, quo ualemus, annisu, quecumque ad stabilitatis integritatem et profectum uenerabilium pertinere noscuntur locorum, enucleate perficere, maxime in quibus omnipotenti Deo laudes referuntur, et sedula fratribus nostris subministratur alimonia, quatenus omnium indigentium, inopum etiam proselytorum, copiosa proficiant subsidia: et ex hoc Redemptori nostro hoc ipsum, quod ad gloriam sancti nominis eius dignoscimur procurasse, sit acceptabile, nobisque ab eodem 133 omnium creatore Domino Deo nostro in ethereis arcibus conferatur remuneratio.

 Igitur quia postulat a nobis tua fidelitas, quatenus fundum Ill. etc.

Eum, a presenti Ill. indictione, tue magnitudini, et per te in eadem uenerabili Diaconia, in perpetuum concedimus detinendum. Sed dispensator qui pro tempore fuerit in eadem uenerabili Diaconia, id est, [a 1Kb] quando lucina perficitur, in eadem Diaconia pro remissione peccatorum nostrorum, omnes diaconites et pauperes Christi, qui ibidem conueniunt, Kyrie eleison exclamare studeant: ita sane: ut singulis quibusque Indictionibus pensio rationibus Ecclesiasticis ter a tua magnitudine, successoribusque tuis dispensatoribus, difficultate postposita, in perpetuum persoluatur, omnisque, qua indiget defensio, seu melioratio, indifferenter uobis sine  dubio procurantibus, efficiatur, nullaque preterea ad dandam annue pensionem a tua magnitudine successoribusque tuis dispensatoribus mora proueniat, sed ultro actionariis sancte nostre Ecclesie apto tempore persoluatur.

Statuentes autoritate beati Petri Principis Apostolorum, sub diuini iudicii obtestatione, et anathematis interdicto, ut nulli unquam nostrorum successorum Pontificum, uel alii cuilibet magne parueque persone, liceat ipsum prenominatum fundum quoquomodo auferre, uel alienare: potius autem in propria utilitate, usu et potestate uenerabilis  Diaconie, pro sustentatione et alimoniis fratrum nostrorum Christi pauperum perpetuis maneat temporibus.

At uero qui obseruauerit hoc nostrum Apostolicum preceptum, habeat gratiam maximam, uitamque eternam a misericordissimo Domino Deo nostro consequi mereatur.



XuIII. 134 Priuilegium.

Superne miserationis respectu ad hoc regiminis curam suscepimus, ut iuste precantium uotis, et libramine equitatis, cunctis in necessitatibus subuenire debeamus, presertim iis, qui pro nomine redemptoris Domini Iesu Christi, totis se uite temporibus, ad exhibenda sedula seruitia, et canendas  potentias eius, sub religionis habitu, septis monasterialibus contulerunt: nam pontificalibus meritis decoramur, dum ex mandato diuino, exigente ratione, iure pertinentia cuique restituimus, et compassione pastorali, si quos arctat necessitas, consolamur.

Quia uero plurimis transactis annis, Monasterium, cui preest tua religio, Ill. Abbas, coram synodali Collegio, porrecta petitione, innotuisti, possedisse iure inconcusso fundum Ill. et Ill. et quod talis sancte recordationis precessor supra scriptum fundum tue congregationi restituisset: iustum fore decernimus, autoritate beati Petri Apostolorum Principis, cuius licet meritis impares, dignatione tamen diuina, uices gerimus, ut a presenti Ill. indictione  atque perpetuis temporibus, eumdem fundum Ill. et III. Monasterium tuum, tuaque congregatio, absque qualibet annuali possideat functione, suoque iure defendat, propriisque usibus uindicet, nullusque temeritatis ausu a uobis auferre, quouis ingenio aut occasione, tentet uel temeret, sed perpetuo iure et proprietate maneant uenerabilis loci.

Si quis autem, quod non optamus, huius nostri fuerit ausus decreti paginam contra ire, uel molestiam inferre conatus fuerit parti uestre, uinculo anathematis innodetur, et Iude percellatur maledictione traditoris; at uero obseruantes, ex meritis atque precibus Apostolorum, necnon Christi Confessoris Martini, uite future premiis perfruantur.



XIX. 135 Priuilegium.

Summam gerentes sollicitudinem uenerabilium locorum, quantum ex diuino adiutorio possibilitas datur, de eorum stabilitate satagere studemus: hoc namque studio, et diuina placatur clementia, et laus Christi ac Ecclesie procuratur, et nos potiori fiducia,  pro impetranda uenia delictorum, eternam pietatem audemus implorare.

Igitur improbitate quorumdam petentium contigit, elapsis iam annis, ut loci antedicti Preposito auaritia deuicto, fundus III. et III. pupillorum, quo illorum alimentorum necessitas sustentabatur, locaretur; ipsaque dum extenditur annorum conditio, mors acciderit, et a iure iam dicti Orphanotrophii premissa alienarentur loca, et Domino proprio frustrarentur, dumque necessitate uictus arctatur locus, frequentia cessauit infantium, quibus deerat expense prouidentia.

Ne ergo [a 1Kb] Cantorum deficeret ordo, atque hinc Dei Ecclesie contumelia irrogaretur, eadem curiose inquirentes loca, a quibus ultra rationem detinebantur,  precipientes uenerabili restituimus loco: iustum fore cernentes, ut pro laude Dei pupillos nutrientibus ministrarent, que usibus excolebantur exterorum.

Precipimus proinde, ut a presenti Ill. indictione, et futuris perpetuisque temporibus, ex autoritate beati Petri Apostolorum Principis, cuius, licet meritis impares, uices tamen gerimus, Deo miserante, iam dictus fundus, cum omnibus eius iuribus redonatus, Orphanotrophii sepius dicti permaneat proprius sub inconcussa firmitate, utilitati eius 136 uel infantium ministraturus: nec liceat cuiquam magno uel paruo eum conducere, aut ab utilitate eius alienare, sed et semper usibus loci uenerabilis et necessitatibus conseruetur.

 Si quis itaque extiterit temerator, uel contra huius decreti paginam uenire tentauerit, anathematis uinculo insolubiliter innodetur, atque Iude traditoris maledictione condemnetur.



XX. [b 1Kb] Priuilegium firmationis loci.

Quecumque intuitu pietatis geruntur, inconuulsa debent firmitate manere: atque ita conuenit studere, ut omnium iura perenni subsistant stabilita tempore, presertim cum pro laude Domini Dei nostri deuota sinceritate pauperibus Christi prouidentur subsidia uite, eo nempe dicente: Beati misericordes, quoniam ipsi misericordiam consequentur ; atque in se dicente redigi, quod  uni fuerit ex minimis factum.

Hac spe fretus, condidisse Diaconiam in honorem sancte Dei genitricis semperque uirginis Marie Domine nostre, in loco Ill. uenerabilis frater, dignosceris, opportune certus, quod mercedis premia obtineas in futuro: ibique ob id contulisti, atque alii pro amore omnipotentis Dei nostri, fidelium offerre,  pro administratione pauperum eius, et propter redimenda peccata, student.

Ne ergo aliquis emulatione quadam contra salutem temerator existens, ex rebus semel Deo dicatis, auiditate deuictus, abstrahat aut defraudet, nostre ut autoritatis 137 precepto uenerabilis loci immunitas procuretur, sperasti.

Quapropter precipimus, beati Petri apostolorum principis autoritate, per huius decreti paginam, omnibus omnino qualibet dignitate preditis et potestate, ut ex rebus eiusdem uenerabilis diaconie nemo presumat quidquam auferre. Sed quidquid illud est, suo semper possideat iure, et omnia sibi uindicet concessa, uel si-qua fuerint oblata, ita ut sub tuitione et regimine ac dispensatione loci  Ill. maneat.

Sub iudicii metu eterni statuentes pontificali censura, atque sub anathematis interdicto, nullum existere temeratorem.



XXI. Priuilegium, quando suo proprio loco conceditur.

Dum magna nobis cura insistit, pro stabilitate omnium locorum sanctorum cogitare, ut eorum deuotissime commoditatis proficiat integritas, conuenit. Certe nos pro Ecclesia tam Ill. quam Ill. maximam gerere sollicitudinem, ne minus illic luminariorum concinnatio habere uideatur, ob hoc de eius propriis prediis, scilicet loca Ill. subter uia Ill. in prefato uenerabili titulo, pro usu et utilitate eiusdem sancti loci, atque presbyteri, qui omni tempore eiusdem  uenerabilis tituli curam gesserit, perennibus ac perpetuis temporibus permansuros confirmamus supra scriptos. Ill. fundos, et presenti Ill. indictione, et in perpetuum in usu et utilitate prefati tituli, ut dictum est, permansuros.

Statuentes apostolica censura, sub diuini iudicii obtestationibus, et anathematis interdictionibus, ut nullus nostrorum successorum pontificum, uel quelibet magna paruaque persona, ipsos prenominatos fundos ab eodem uenerabili titulo et usu presbyteri auferre, uel alienare 138 presumat. Sed nec presbyteri, [a 1Kb] aut uisitatores, qui eiusdem sancti loci in tempore curam gesserint, audeant cartulam, aut aliud quodlibet munimen, exinde cuiquam emittere; potius autem, ut prefati sumus, firma stabilitate  in usu et utilitate ipsius sancti loci, uel omnium eius presbyterorum, perpetuis permaneant temporibus.



XXII. Priuilegium ad confirmationem monasterii.

[b 1Kb] Desiderium quod ad religiosum propositum et sanctorum locorum stabilitatem pertinere monstratur, sine aliqua est, Deo autore, dilatione perficiendum, ut quoties in quibusdam eius utilitatibus et commodis nostrorum assensuum, et solite apostolice  autoritatis exposcitur presidium, ultro benignitatis intuitu nos conueniat subuenire, et iura, pro integra securitate, ex ratione solidare; ut ex hoc ipsius uenerabilis loci Ill. salus et indemnitas proficiscatur, et nobis quoque lucri potissimum premium a conditore omnium Deo in sidereis arcibus prescribatur.

Conuenit reuerentie Ill. nos implorasse, ut prefatum monasterium sancti Ill. autoritatis serie muniamus, et omnia ei pertinentia perenni iure ibidem inuiolabiliter permanenda confirmemus.

Propterea flexi precibus tuis, per huius preceptionis paginam statuentes, decernimus et cuncta loca urbana, uel rustica, id est, massas, casales, diuersa predia, culta uel inculta, colonos uel familias,  que precepto per Ill. et Ill. et Ill. in eodem uenerabili monasterio concessa sunt, uel etiam per alias monitiones in eodem pio loco aduenerint, sicuti omnia prefatum tuum monasterium detinuit temporibus sancte recordationis Ill. atque Ill. predecessoris nostri, ex 139 nunc cum magna securitate, quietus debeas possidere: et per te etiam uenerabili tuo monasterio, uel successoribus tuis abbatibus, sit facultas possidendi ac tenendi; ut iurisdictione in perpetuum fruentes defendant, et in utilitatibus eiusdem pii loci perenniter proficiant.

Pro quo, sub diuini iudicii obtestatione promulgantes, decernimus, ut nullo modo cuiquam publice actionis uirorum uel etiam cuiuscunque sit dignitatis magne uel parue persone, cuilibet liceat habere  iurisdictionem in dicto monasterio, massis, fundis, casalibus, prediis, cultis uel incultis, uel aliis possessionibus, colonis etiam et familiis, uel diuersis rebus, ubicumque detinere uidemini, nec quispiam horum ex eodem pio loco auferre, aut diripere presumat, neque ullam lesionem, aut contrarietatem malam in ipso beati Ill. monasterio, atque omnibus annexis ei pertinentibus, pro quouis ingenio aut argumento, inferre audeat, potius autem iure perpetuo in eodem uenerabili monasterio, ut superius affatum est, proficiat, et in potestate atque ditione religiositati tue uel omnibus successoribus tuis abbatibus perenniter permaneat disponendi atque possidendi licentia.

 Si quis autem temerario ausu, contra huius nostre apostolice preceptionis seriem, pie a nobis promulgatam, uenire uel agere tentauerit, sciat se Domini nostri et apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini Dei et saluatoris nostri Iesu Christi, in eternum igne concremandum, simulque in chaos demersus cum impiis deficiat.

Qui uero intuitu pietatis custodes, et obedientes, atque obseruantes huius nostre salutifere preceptionis  extiterint, benedictionis gratiam, et celestis retributionis eterna gaudia a iusto iudice Domino Deo nostro consequi merceantur.



XXIII. 140 Priuilegium, quando loca que ablata sunt in monasterio, in usus pristinos restituuntur.

Diuine preceptionis monent cunctos eloquia, ut quoties res aliena contra rationis ordinem a quoquam detinetur, equitate debeat imminente restitui.

Constat siquidem fundum Ill. in loco Ill. constitutum qui dudum a tuo monasterio detinebatur ab  Ill. et Ill. fuisse illicite inuasum, et usque hactenus detentum.

Nunc igitur, quoniam, superne pietatis gratia suffragante, predictum monasterium tuum, nos sicut ex antiquitus fuit, denuo confirmamus, statuimus, ut hoc, quod suum est, debeat sine cunctatione recipere.

Ea de re huius priuilegii autoritate confirmantes, ante dictum locum in prefato monasterio constituimus, quatenus ad ius eiusdem monasterii, de quo ablatum fuerat, reuertatur, et in ipsius dominio sine ambiguitate permaneat.

Statuentes, etc.





DISSERTATIONES AD LIBRUM DIURNUM.



DISSERTATIO PRIMA. APPENDIX AD NOTAS CAPITIS PRIMI, de Indiculo scribende epistole.

 143 I. Dubitare non licet, litteras pontificias ita aliquando inscriptas fuisse, ut nomen suum pontifex postponeret nomini illius, ad quem scriberet: id enim plurime pontificum epistole aperte docent.

II. Quo primum tempore usus iste ceperit, definiri non potest, quando quidem epistole, que circumferuntur date ante Damasi Siriciique etatem, aut dubie sunt, aut certo supposititie, preter paucas, que probatorum Scriptorum libris inseruntur.

III. Quamdiu manserit, ex eo constat, quod a Damasi Siriciique temporibus deduci potest ad nonum seculum traditio, qua tam diu seruatus ostenditur.

Iu. Traditio eo certior est, quo infirmiora sunt argumenta duo, que in contrarium afferri queunt. Primium est, referri epistolas unius eiusdemque pape  utroque modo inscriptas. Alterum, regesta Leonis Magni, Gregorinque pariter Magni, quibus nulla fuerunt primis seculis numerosiora, plena esse epistolis, in quibus nomen pontificis priore loco ponitur.

u. Fatendum est sub finem quarti seculi, quintique initium, utriusque modi inscriptiones usitatas esse: sed fatendum simul, a Leone Magno, qui anno 440 Pontificatum iniuit, usque ad Ioannem uIII, qui ann. 872 sedere cepit, unicum morem inualuisse, postponendi nempe nominis pontificis.

uI. Neque credendum regestis Leonis Gregoriique, propterea quod a collectoribus neglecte sint solemnes epistolarum inscriptiones ac subscriptiones, quas probati auctores alii suis scriptis inseruerunt. Cum enim collectores uellent parcere fastidio lectorum,  quod perpetua eiusdem formule repetitio pareret, contenti sunt dicere, quis, cui scriberet, et qua de re: sed hec postea prolixius. Nunc texenda traditioni series, premissis tamen cautionibus sex.

144 uII. Prima. Mos ille, de quo loquimur, non  repente inductus est, sed paulatim, aliis aliter epistolis eiusdem pontificis inscriptis, donec quinto tandem seculo penitus inualuerit: idem uidetur fuisse desinendi, qui incipiendi modus.

Secunda. Non sunt, ut iam monui, consulenda super ea questione regesta pontificum, qui a quarto seculo ad nonum sederunt: collectores enim solemnes inscriptiones subscriptionesque pretermiserunt. Epistole igitur S. Leonis, que in recentiori editione Operum solemnem formulam preferunt, aliunde accepte sunt ab editore nupero, et adiecte collectioni ueteri.

Tertia. Quorum pontificum epistole suis a collectoribus detruncate sunt, minuteque quasi capite et pedibus, ille si quando apud probatos autores  aliis inserte scriptis reperiuntur, integre sunt, ut plurimum, et hinc idcirco petende.

Quarta. Cum pontifices uel sententias damnationis in aliquos, ut uigilius in Rusticum et Sebastianum, uel ad homines communione priuatos, ut Felix ad Acacium, scribunt, tunc nomen suum preferunt, quod ratio et iudicii, et fidei iubet.

Quinta. Nonnullis uidentur pontifices, cum precellentibus quibusdam personis scriberent, nomen suum postposuisse; cum inferioribus, preposuisse. Id ut a uero abesse demonstremus, in texenda traditionis serie, exemplis utemur epistolarum ad imperatores, episcoporum cetus, et priuatas personas datarum.

Sexta. In traditionis serie seruabitur ordo succedentium  sibi pontificum; nec ullus omittetur, cuius habeantur epistole, uel germane, uel honorificam inscriptionem subscriptionemque continentes. Hec enim nota docet epistolas a collectoribus relatoribusque non fuisse mutilatas.



SAECULO Iu.


Damasus sedere cepit ann. 367.

Dilectissimis fratribus Acholio, Eurydico, Seuero, Uranio, Philippo et Ioanni, Damasus.

Dilectissimo fratri Acholio, Damasus.

Siricius ann. 385.

Dilectissimo fratri Anysio, Siricius.



SAECULO u.

Innocentius ann. 402.

Dilectissimo fratri Anysio, Innocentius.

145 Dilectissimo fratri Rufo, Innocentius.

Bonifacius I. ann. 418.

Dilectissimo fratri Rufo, Bonifacius. Eadem inscriptione alie due sunt eiusdem ad eumdem epistole.

 Dilectissimis fratribus uniuersis episcopis per Thessaliam constitutis, Bonifacius.

Dilectissimis fratribus Rufo, et ceteris episcopis per Macedoniam, Achaiam, Thessaliam, Epirum ueterem, Epirum nouam, Preualem, et Daciam constitutis, Bonifacius.

Celestinus ann. 423.

Dilectissimis fratribus Perigeni, Dynato, etc. Epispiscopis per Illyricum, Celestinus.

Dilectissimo fratri Nestorio, Celestinus.

Xystus III. ann. 432.

Dilectissimis fratribus uniuersis episcopis Synodo apud Thessalonicam congregandis, Xystus.

Dilectissimo fratri Proclo, Xystus.

Dilectissimis fratribus uniuersis episcopis per Illyricum  consistentibus, Xystus.

Leo I. ann. 440.

Dilectissimo fratri Anatolio, Leo. Eadem inscriptione alie due sunt eiusdem epistole ad eumdem.

Dilectissimis fratribus episcopis Metropolitanis per Illyricum constitutis, Leo. Eadem inscriptione est alia ad Metropolitanos per Achaiam.

Gloriosissimo et clementissimo Theodosio Augusto, Leo episcopus, et sancta Synodus Rome collecta.

Gloriosissime et clementissime filie Pulcherie Auguste, Leo episcopus, etc.

Dilectissimis fratribus uniuersis episcopis per uiennensem prouinciam, Leo.

Dilectissimis fratribus Constantino, Audentio, etc.  Leo papa.

Dilectissimo fratri Rauennio, Leo.

Hilarus ann. 461.

Dilectissimo fratri Ascanio, Hilarus episcopus. Eadem inscriptione sunt alie quatuor ad Leontium Arelatensem.

Dilectissimis fratribus episcopis prouincie uiennensis, Lugdunensis, Narbonensis prime et secunde, et Alpium Penninarum, Hilarus episcopus. Est ad eosdem eadem inscriptione altera epistola.

Dilectissimis fratribus uicturo, Ingenuo, etc., Hilarus.

Simplicius ann. 467.

Dilectissimo fratri Zenoni, Simplicius. Eadem inscriptione ad Acacium binas litteras dedit.

 Felix ann. 483.

146 Gloriosissimo ac serenissimo filio Zenoni, Felix episcopus, in Domino salutem.

Dilectissimo Fratri Zenoni, Felix.

Gelasius ann. 492.

Dilectissimo fratri Euphemiano, Gelasius. Eadem inscriptione bis ad Honorium Dalmatie episcopum, semel ad Aeonium Arelatensem, semel pariter ad Rusticum Lugdunensem.

Dilectissimis fratribus uniuersis episcopis per Dardaniam constitutis, Gelasius episcopus. Eadem inscriptione ad episcopos per Lucaniam, Brutios et Siciliam, et ad Orientales.

Anastasius ann. 496.

Gloriossimo et clementissimo filio Anastasio Augusto,  Anastasius episcopus.

Symmachus ann. 498.

Dilectissimo fratri Aeonio Symmachus. Est et alia ad eundem eadem inscriptione. Sunt alie due eiusdem inscriptionis ad Cesarium Arelatensem.

Dilectissimo atque carissimo fratri Laurentio Mediolanensis Ecclesie archiepiscopo, Symmachus episcopus, in Domino salutem.

Dilectissimis fratribus episcopis Afris, Symmachus. Eadem inscriptione ad Episcopos per Galliam consistentes.



SAECULO uI.

Hormisdas ann. 514.

Dilectissimo fratri Remigio, Hormisda. Eandem inscriptionem preferunt epistole ad Dorotheum,  Ioannem, Sallustium.

Dilectissimis fratribus uniuersis episcopis per Hispaniam constitutis, Hormisda. Eiusdem modi est epistola ad episcopos per Beticam.

Dilectissimo fratri Cesario, uel his qui sub dilectionis

tue ordinatione consistunt, Hormisda.

Felix Iu ann. 526.

Dilectissimo fratri Cesario, Felix.

Bonifacius II ann. 530.

Dilectissimo fratri Cesario, Bonifacius.

Ioannes II ann. 533.

Gloriosissimo et clementissimo filio Iustiniano Augusto, Ioannes episcopus urbis Rome.

Dilectissimis fratribus uniuersis episcopis per Gallias constitutis, Ioannes.

 Dilectissimo fratri Cesario, Ioannes.

Agapetus ann. 535.

147 Dilectissimo fratri Cesario, Agapetus.

Dilecto fratri Petro, Agapetus.

uigilius ann. 540.

Dilectissimo fratri Cesario, uigilius. Eadem est inscriptio ad Eutherium, et iterum ad Cesarium.

Gloriosissimo et clementissimo filio Iustiniano, uigilius.

Dilectissimo fratri Menne episcopo, uigilius episcopus. Eadem inscriptio est trium epistolarum ad Auxanium Arelatentem, eadem et ad Aurelianum.

Dilectissimis fratribus uniuersis episcopis omnium prouinciarum per Gallias, qui sub regno uel potestate  gloriosissimi filii nostri Childeberti Regis Francorum constituti sunt: sed et his, qui ex antiqua consuetudine ab Arelatensi consecrati sunt, uel consecrantur episcopo, uigilius.

Eadem inscriptio epistole ad eosdem de Aureliano, cui suas uices committit: uno uerbo nulla est uigilii epistola, ne ipso quidem Constituto excepto, que non eamdem inscriptionis formam preferat, preterquam que excommunicationis sententiam aduersus Rusticum et Sebastianum continet, queque ad uniuersam Ecclesiam dirigitur: in illa enim iudex reis, in ista caput membris scribit.

Pelagius I ann. 555.

Dilectissimis fratribus Gaudentio, Maximiano, Gerontio, Iusto, Terentio, uitali et Laurentio, per Tusciam  annonariam, Pelagius.

Dilectissimo fratri Sapaudo, Pelagius. Sunt alie tres ad eumdem eadem inscriptione.

Domino filio gloriosissimo atque precellentissimo Childeberto Regi, Pelagius episcopus. Sunt alie tres pariter ad eumdem eodem modo inscripte.

Pelagius II ann. 577.

Dilectissimo fratri Annacario, Pelagius urbis Rome episcopus.

Dilectissimis fratribus Elie, aliisque episcopis, uniuersis filiis in Istrie partibus constitutis, Pelagius episcopus sancte Ecclesie Catholice urbis Rome. Sunt alie due eiusdem modi ad eosdem.

Gregorius I ann. 590.

Nulla est in toto ipsius Regesto epistola, que non sit  a collectore, suis, quas haberet, solemnibus formulis spoliata: habuisse tamen omnes, uel ex eo uno apertum est, quod ad seculares uiros feminasque multe date sint, nec ulla tamen Domini Domineque nomen in epigraphe preferat, quamuis id numquam omissum Ioannes Diaconus tradat. Accedit, quod cum Gregorius in epistolis, eodem Diacono teste, post Ioannis Constantinopolitani insolentem arrogantiam, se semper seruum seruorum Dei inscriberet, nulle tamen, ut nunc habentur, 148 hanc inscriptionem preferant; deinde cum epistolas Pelagii II ad Istrie episcopos scripserit, usitatamque formam in iis seruauerit, credibile non est eum a more predecessoris recessisse. Quid quod alienum a ratione uidetur, eum, qui se pre humilitate seruum seruorum Dei  dixerit, nomen suum, aut iubentis Imperatoris more, aut edicentis Pretoris modo, preposuisse. Denique epistola ad Etherium Arelatensem commendatitia Augustini in Angliam proficiscentis, que in Regesto caret omni forma, refertur a Beda lib. I Hist. cap. 25, cum idonea inscriptione et subscriptione, Reuerendissimo et sanctissimo fratri Etherio Cepiscopo, Gregorius seruus seruorum Dei. Et in fine: Deus te incolumem custodiat, reuerendissime frater. Eiusdem forme epistola ad uirgilium Etherii successorem, et ad Augustinum Eboracencem episcopum ab eodem Beda refertur cap. 28 et 29. Quin etiam cap. 30, ad Mellitum Abbatem, Dilectissimo filio Mellito abati, Gregorius seruus seruorum Dei.


Et ad Regem Edilbertum, Domino gloriosissimo atque precellectissimo filio Edilberto Anglorum Regi, Gregorius episcopus. Et in fine: Incolumem excellentiam uestram gratia superna custodiat, Domine fili.



SAECULO uII.

Bonifacius Iu ann. 607.

Domino excellentissimo atque precellentissimo Regi Anglorum Athelberto, Bonifacius episcopus, seruus seruorum Dei.

Bonifacius u ann. 617.

Dilectissimo fratri Iusto, Bonifacius

uiro glorioso Edwino Regi Anglorum, Bonifacius episcopus, seruus seruorum Dei.

Domine gloriose filie Edelburge Regine, Bonifacius episcopus, seruus seruorum Dei.


Honorius I ann. 626.

Domino excellentissimo atque precellentissimo filio Edwino Regi Anglorum, Honorius episcopus, seruus seruorum Dei. Et in fine: Incolumem excellentiam uestram gratia superna custodiat.

Dilectissimo fratri Honorio, Honorius. Subscriptio. Deus te incolumem custodiat, dilectissime frater.

Martinus I ann. 649.

Domino piissimo et serenissimo uictori, triumphatori, filio, diligenti Deum et Dominum nostrum Iesum Christum, Constanti Augusto, Martinus episcopus seruus seruorum Dei. Subscriptio. Piissimum Domini Imperium superna gratia custodiat, et omnium gentium ceruices ei subdat.

149Electo spirituali consensu catholice Carthaginensium  Ecclesie, et omnibus qui ei subsunt, episcopis, Clericis, Populisque Christi amantibus, Martinus seruus seruorum Dei, eius gratia episcopus sancte catholice et apostolice romane Ecclesie.

Ioanni episcopo Philadelphie, Martinus seruus seruorum Dei, sancte eius catholice et apostolice Ecclesie Romanorum episcopus. Eadem forma inscribitur epistola ad Theodorum, Esbrutiorum episcopum, Antonium Bocathorum, Paulum Thessalonice.

Gregorio Archimandrite, Martinus seruus, etc., ut supra.

Eodem modo inscribitur epistola ad Pantaleonem, Petro illustri, Martinus seruus seruorum Dei, etc.

Dilectis fratribus qui sancte Christi Dei nostri ciuitati, nempe Hierosolymitane sedi sacerdotaliter  subsunt, orthodoxis episcopis, presbyteris, Diaconis, Prefectis Monasteriorum, Monachis, Ascetis, Populis Christum diligentibus: similiter et iis qui censentur sub Antiochena sede, Martinus, etc.

Christum diligenti Clero et Populo sancte Dei catholice Thessalonicensium Ecclesie, Martinus, etc.

uitalianus ann. 655.

Domino excellentissimo filio Oswio Regi Saxonum, uitalianus episcopus, seruus seruorum Dei.

Adeodatus ann. 667.

Dilectissimis fratribus uniuersis episcopis in Gallie partibus commorantibus, Adeodatus.

Agatho ann. 678.

Dominis piissimis et serenissimis, uictoribus ac  Triumphatoribus, karissimis filiis, amatoribus Dei et Domini nostri Iesu Christi, Constantino Maiori Imperatori, Heraclio et Tiberio Augustis, Agatho episcopus, seruus seruorum Dei. Subscriptio. Piissimorum Dominorum Imperium gratia superna custodiat, eique omnium gentium colla substernat. Eiusdem modi est sequens altera epistola ad eosdem.

Leo II ann. 683.

Piissimo et tranquillissimo Domino, uictori et triumphatori, filio, dilecto Dei et Iesu saluatoris nostri Iesu Christi, Constantino Imperatori, Leo episcopus, seruus seruorum Dei. Subscriptio. Piissimum Domini Imperium gratia superna custodiat, etc., ut supra.

Dilectissimis fratribus uniuersis Ecclesiarum Presulibus  per Hispaniam constitutis, Leo. Subscriptio. Deus uos incolumes custodiat, dilectissimi fratres.

Dilectissimo fratri Quiricio, Leo.

Domino glorioso filio Simplicio Comiti, Leo seruus seruorum Dei.

Domino excellentissimo filio Eruigio, Leo. Subscriptio. Incolumem 150 excellentiam uestram gratia superna custodiat.



SAECULO uIII.

Ioannes uII ann. 705.

Dominis eminentissimis Etelredo Regi Merciorum, et Alfrido Regi Decrorum et Berniciorum, Ioannes papa.

Gregorius II ann. 714.

Domino glorioso filio Carolo Duci, Gregorius  papa.

Reuerentissimo et sanctissimo fratri Bonifacio cepiscopo, Gregorius seruus seruorum Dei.

Gregorius III ann. 731.

Reuerentissimo et sanctissimo fratri Bonifacio cepiscopo, ad illuminationem gentis Germanie, uel circumquaque in umbra mortis morantibus gentibus in errore constitutis, ab hac Apostilica sede directo, Gregorius seruus seruorum Dei.

Dilectissimis nobis episcopis in Prouincia Baioariorum et Alamannia consitutis Wigoni, Lindoni, Rodulpho, uinilo seu Adde, Gregorius papa.

Domino excellentissimo filio Carolo Subregulo, Gregorius papa. Eiusdem modi est altera.

Reuerentissimo et sanctissimo fratri Bonifacio Gregorius  seruus seruorum Dei.

Zacarias ann. 741.

Reuerentissimo et sanctissimo fratri Bonifacio, Zacarias seruus seruorum Dei. Sunt et alie septem eiusdem ad eumdem pari inscriptione.

Dilectissimo nobis Burchardo sancte Ecclesie Wirtziburgensis episcopo, Zacarias papa.

Dilectissimis nobis Reginfrido Rotomagensi episcopo,  et ceteris amantissimis cepiscopis, presbyteris etiam, et Diaconis, cunctisque orthodoxis ecclesiarum Dei Clericis apostolicam doctrinam tenentibus, Zacarias diuina gratia preditus, apostolice sedis Pontifex, seruus autem seruorum Dei, in Domino salutem dicit.


Stephanus II. ann. 752.

Domino excellentissimo filio Pipino regi, Stephanus papa. Eiusdem forme est inscriptio alterius epistole ad Pipinum, Carolum et Carolomannum, nisi quod Pipinum uocat suum spiritualem compatrem.

Paulus I ann. 757.

Domino excellentissimo filio, et nostro spirituali compatri, Pipino Regi Francorum, et Patricio Romanorum, Paulus papa. Alie sex epistole ad eumdem eamdem preferunt inscriptionem, atque etiam subscriptionem. Incolumem excellentiam uestram gratia superna custodiat.

151 Stephanus III ann. 767.

Domne Religiose filie Bertrade, Deo sacrate, seu Domno filio regi Francorum, et patricio Romanorum,  Stephanus papa. Subscriptio. Incolumem religiositatem uestram, atque excellentiam tuam gratia superna custodiat.

Dominis excellentissimis filiis Carolo et Carolomanno Regibus Francorum, et Patriciis Romanorum, Stephanus papa. Subscriptio. Incolumem, etc.

Hadrianus I ann. 770.

Domino excellentissimo filio Carolo regi Francorum et Longobardorum, atque Patricio Romanorum, Hadrianus papa. Subscriptio. Incolumem, etc. Sunt alie tredecim ad eumdem eadem forma inscriptionis et subscriptionis.

Dilecto fratri Tarasio Patriarche, Hadrianus seruus seruorum Dei.

Leo III ann. 795.


Domino excellentissimo filio Kenulpho, regi Merciorum prouincie Saxonie, Leo papa.

Domino piissimo et serenissimo, uictori ac triumphatori, filio, amatori Dei ac Domini nostri Iesu Christi, Carolo Augusto, Leo episcopus, seruus seruorum Dei. Subscriptio. Piissimum Domini Imperium, etc. Sunt alie nouem ad eumdem eiusdem forme.

Gregorius Iu ann. 827.

Dilectissimis fratribus uniuersis cepiscopis, per Galliam, Germaniam, Europam, et per uniuersas prouincias constitutis, Gregorius seruus seruorum Dei.



SAECULO IX.

Post Gregorios tres, II, III, et Iu, qui constantes non fuerunt in retinendo uno scribendi modo, sed  aliquando hunc, aliquando istum usurparunt, constanter Leo Iu nomen suum preposuit, Leonisque exemplum consequentes Pontifices secuti sunt. Semel tamen Formosus, semel etiam Benedictus uII nomen suum subiunxit: ille, cum ad episcopos Anglie, iste, cum ad Gallos et Germanos scriberet. uerum utraque epistola non magnam facit fidem: nam que Formosi, uulgo dicitur uitio non carere; que Benedicti, non ita pridem e latebris prodiit: et cum id restituat, quod olim Symmachus constituisset, etiam inscriptio Benedicti Symmachi inscriptionem imitata dici potest.

Quin et tunc temporis abstinuerunt Pontifices ab appellatione Domini Domineque, cum secularibus  literas darent, etiam Imperatoribus atque Reginis: quamquam Ioannes uIII semel epistolam 92 ita inscripsit: Dilectissime filie Domne Angelberte Imperatrici, pie memorie 152 Ludouici inuictissimi Imperatoris coniugi, serenissime Auguste.

Imo Nicolaus I passim pretermisit solemnem subscriptionem, qua predecessores utebantur, nec iam incolumem custodiri a superna gratia eum precabatur, cui scribebat: sed uel optamus, etc., apposuit, uel bene uale, uel aliud simile. Acceptum tamen a maioribus morem epistola 36 et 67 retinuit. Nicolaum imitati sunt successores, nisi quod Ioannes uIII ueterem morem semel, aut iterum obseruauit.

Gregorius uII induxit in morem, qui postea obtinuit,  ut salutem et Apostolicam benedictionem iis impertiretur, quibus literas daret.

Ex his que hactenus allata sunt, possunt conducibilia quedam ad historiam Ecclesiasticam concludi.

I. Circa noni seculi initia formulas Diurno Libro comprehensas paulatim desuefactas esse.

II. Id eo tempore contigisse, quo magne conuersiones rerum facte sunt, expulsisque Italia Exarchis, et euerso Longobardorum regno, non mediocre dominium Apostolica sedes obtinuit.

III. Non repente consuetudinem ueterem abolitam esse, sed quasi per partes, ne miraretur orbis, et forsan reclamaret.

Iu. Mirum uideri, quod Bernardinus Ferrarius  refert lib. II de antiquis Ecclesiasticis epistolis, de salute et Apostolica benedictione a summis Pontificibus in fronte litterarum impertita iis, quibus scriberent. »Hanc consuetudinem, inquit, quemadmodum a Cleto Romano Pontifice primum inuectam tradunt Polydorus uirgilius de Inuent. rerum lib. uIII, cap. 2, et Gilbertus Genebrardus in Chronolog. lib. III, ad ann. Christi 93 in Cleto; ita ab eo mutuatos reliquos deinde Pontifices constanter retinuisse affirmant.« Id uero quis non miretur, cum ante Gregorium uII, qui seculo undecimo sedit, aut nullus, aut uix ullus ea salutatione reperiatur usus. Unde uero asseri possit Cletus fuisse huius salutationis autor, nullus scio, cum nulle habeantur  ipsius epistole, neque scriptores Polydoro uirgilio Genebrardoque maiores, monimentis litterarum hac de re quidquam tradiderint. Quod ille salutem precatus sit, gratiamque Dei more Apostolorum iis, ad quos scriberet, admodum credibile est. uerum non de salute, sed de Apostolica benedictione agitur, quam se impertiri nullus Apostolus suis litteris prefatus est.

Erit forte qui optet, ut postquam expositum est, qua forma Pontifex inscriberet subscriberetque literas, quas aliis daret, ostenderetur deinceps, que forma inscriptionis esset, que subscriptionis literarum, quas ab aliis acciperet. uerum id quoniam non pertinet ad Diurnum Librum, in quo que agenda pontifici prescribuntur, non que ab aliis, omitti  iure posset: presertim cum ad arbitrium quisque suum scripsisse 153 uideatur, nec constanter idem modus ab omnibus, etiam unius dignitatis, puta Imperatorie, Auguste, etc., obseruatus reperiatur.

Non erit tamen alienum ab argumento breuiter referre, quid super ea re sub finem sexti seculi, quando sedit Gregorius Magnus, aliisque duobus sequentibus totis, a Principibus, Augustis, Patritiis, etc., usurpatum sit: quamquam pauca admodum reperiantur, siue in collectionibus pontificiarum literarum, siue apud Annalium Ecclesiasticorum scriptores exempla, aliunde uero curiosius inquirere opere pretium non est.

Imperator ad summum Pontificem, ann. 682. Flauius Constantinus fidelis in Iesu Christo Deo Imperator  Leoni, sanctissimo et beatissimo Archiepiscopo ueteris et clarissime urbis Rome, et ecumenico Pape. Subscriptio piissimi imperatoris: Deus te in multa tempora custodiat, sanctissime et beatissime Pater.

Ann. 687. Imperator Cesar Flauius Iustinianus fidelis in Iesu Christo, pacificus, pius, perpetuus Augustus, Ioanni sanctissimo ac beatissimo antique alme urbis Rome atque uniuersali Pape. Et diua manu: Diuinitas te seruet per multos annos, sanctissime ac beatissime Pater.

ecumenica Synodus: Sanctum et uniuersale Concilium, quod per Dei gratiam, et piam sanctionem piissimi ac fidelissimi magni Imperatoris Constantini congregatum est, in hac a Deo conseruanda et regia  Constantinopoli noua Roma, in secreto sacri palatii dicto Trullo, sanctissimo ac beatissimo Pape senioris Rome Agathoni in Domino salutem.

Synodus Africana uniuersalis ad summum Pontificem: Domino beatissimo, Apostolico culmine sublimato, Patri Patrum Theodoro Pape, et summo omnium Presulum Pontifici. Columbus prime sedis Episcopus Concilii Numidie, et Stephanus prime sedis Episcopus Concilii Byzaceni, et Reparatus Episcopus prime sedis Concilii Mauritanie, et uniuersi Episcopi de tribus Conciliis antedictis Africane Prouincie.

Patriarcha ad summum Pontificem ann. 712: Sanctissimo et beatissimo fratri et comministro, Domino  Constantino, Ioannes indignus Episcopus in Domino salutem. Subscriptio. Fortis in Domino ora pro nobis, sanctissime et beatissime frater.

Primas Africe ad summum Pontificem: Domino beatissimo et honorabili sancto fratri Theodoro Pape, uictor.

Episcopus ad summum Pontificem, ann. 741. Domino carissimo, summi Pontificatus infula predito, uiro Apostolico, Zacarie, Bonifacius seruus seruorum Dei.

Reuerentissimo Patri, dilectissimo Domino, cum timore et tremore uenerando Magistro, Apostolici honoris priuilegio predito, Pontificatus infula Apostolice sedis sublimato Zacarie, Bonifacius exiguus seruus 154 uester, licet indignus et ultimus, tamen Legatus  Germanicus deuotissimus, optabilem in Christo immarcescibilis caritatis salutem.

Obserua I. Constantinum Pogonatum et Iustinianum II nomen suum nomini Leonis II Pontificis preponere, nec secutos Marciani in litteris ad Leonem I exemplum: Leoni reuerendissimo Episcopo Ecclesie gloriose ciuitatis Rome, Marcianus; secutos tamen formam Iustini et Iustiniani I. Ille enim ad Hormisdam: uictor Iustinus, pius, felix, inclytus, triumphator, semper Augustus, Hormisde sanctissimo ac beatissimo Archiepiscopo alme urbis Rome, et Patriarche. Hic ad Ioannem II. uictor Iustinianus, pius, felix, inclytus, triumphator, semper Augustus, Ioanni sanctissimo Archiepiscopo alme urbis Rome et Patriarche. Et ad Agapetum: Imperator Cesar  Flauius Iustinianus, Alemannicus, Gothicus, Francicus, Germanicus, Anticus, Alanicus, uandalicus, Africanus, pius, felix, inclytus, uictor ac triumphator, semper Augustus, Agapeto sanctissimo Archiepiscopo alme urbis Rome, et Patriarche.

Obserua II. neque in collectionibus pontificiarum epistolarum, neque apud Baronium reperiri ullius Auguste epistolam ad summum Pontificem cum solemni forma, preterquam Pulcherie ad S. Leonem, que eiusdem modi cum forma, qua Marcianus usus est.

Obserua III. ecumenicam Synodum sextam nomen Pontificis postposuisse suo, in quo exemplum quarte referentis ad S. Leonem I, de rebus actis Chalcedone, imitata est. Relatio enim sic inscribitur: Sancta  et magna et uniuersalis Synodus, que per Dei gratiam, et sanctionem piissimorum et amatorum Christi Imperatorum nostrorum collecta est, in Chalcedonensium Metropoli Prouincie Bithynie, sanctissimo ac beatissimo Romanorum Archiepiscopo Leoni.

 Incertum est an Chalcedonensi preiuerit Ephesina: uariant enim in uariis codicibus relationis inscriptiones.

Neutrius Synodi patres summum Pontificem expresse fratrem Patremque et Dominum uocant, quamquam Chalcedonenses in ipsa relationis serie, modo se fratres, modo filios appellent. Unde uiderint, qua ratione se tueantur, qui ex eo, quod Chalcedonenses Leonis se filios nominauerint, multa sibi argumentari uidentur.

Obserua Iu. Patriarchas quatuor maiores, Alexandrinum, Antiochenum, Constantinopolitanum et Hierosolymitanum, atque etiam Episcopum Carthaginensem, qui totius Africane Diecesis Primas, cum litteras dant ad summum Pontificem, fratrem et comministrum  dicere, sed simul Dominum uocare: qua Domini appellatione uicissim non utitur Pontifex, cum suas ad ipsos literas inscribit.

Obserua u. Prouinciales Synodos, quibus neque Patriarche presunt, neque Patriarchis suppar Africane Diecesis Primas, in epistolis 155 summum Pontificem, et Dominum et Patrem uocare, in quo ab ecumenicis Synodis differunt. Id ex antiquo seruatum: nam anno 416. Mileuitani Concilii Patres, quibus preerat Siluanus Numidie propter etatem Primas, datam ad Innocentium 1. Synodicam sic inscribunt: Domino beatissimo, meritoque uenerabili, et in Christo honorando Pape Innocentio, Siluanus, ualentinus, Aurelius, Donatus, Restitutus, Lucianus, Alipius, Augustinus, etc. Carthaginensis tamen Synodi,  cui presidebat totius Africe Primas, epistola sic se habet: Domino beatissimo, et honorandissimo fratri, sancto Innocentio Pape, Aurelius, Numidius, etc.



156DISSERTATIO II. APPENDIX AD NOTAS CAPITIS II, de Ordinatione summi pontificis.

 Caput secundum tres in partes tribuitur: complectitur uero prima literas, quibus ante ordinationem  electi Pontificis, uel nuntiabatur obitus precessoris, uel electionis decretum continebatur, uel decreti approbatio petebatur: secunda ritum, quo peragebatur Pontificis consecratio: tertia professiones expositionesque fidei catholice. Ad singulas id obseruandum superest, quod breuitas ratioque notarum uetuit textui Diurni subiungere.



§ I. De literis pertinentibus ad ordinationem summi Pontificis.

I. Dixi in notis, non Rauennam tantum, sed in urbem quoque regiam missas fuisse a Romane Ecclesie Clero, Populoque Romano literas ad Principem, ut Electi approbatio obtineretur; et ad Antitistem Patritiosque et aule Principes, necnon sedis Apostolice Apocrisiarium, ut de negotio apud  Principem promouendo monerentur. Id facile intelligitur ex Gregorii Magni epistolis, tum ad Ioannem  Constantinopolitanum Episcopum, tum ad alterum Ioannem Exconsulem ac Patritium, tum denique ad Philippum Comitem Excubitorum. Cum enim illi, qua ualebant apud Imperatorem autoritate, id prestitissent quod rogati fuerant, utique a Clero per literas Roma scriptas, de uiolata amicitia sanctus Pontifex cum ipsis conqueritur, et cum Ioanne quidem Episcopo : »Quo studio Episcopatus pondera fugere uolueritis scio; et tamen hec eadem Episcopatus pondera, ne mihi deberent imponi, non restitistis. Constat ergo, quia non me, sicut uos, diligitis, qui illa me uoluistis onera suscipere, que uobis imponi noluistis.« Cum Ioanne autem Patritio : »Contra amorem non modice contristor, quia quietem me querere cognouistis, et  ad inquietudinem perduxistis, etc.« Cum Philippo denique Excubitorum Comite : »Indignus ego 157 ad suscipienda Episcopatus onera, iussioni omnipotentis Dei, uestreque uoluntati me subdidi, cui me preesse largitate magis gratie, quam iudicii estimatione uoluistis.« Dubium non est, quin Honorato Diacono sedis Apostolice Responsali in eandem sententiam scripserit.

II. Dixi etiam suspicari neminem debere, eiusmodi litterarum formulam Diurnum deficere: date sunt siquidem proportione a paribus, paucis, ut fit, immutatis; eedem nempe Constantinopolitano Antistiti, que Rauennati, etc. Id ut asseram, efficiunt duo: alterum, quod eadem fuerit scribendi causa ad Constantinopolitanos ac Rauennates, idem argumentum,  eadem necessitas: alterum, quod consuetudo obtinuerit illis temporibus, literas, cum de eadem re pluribus mitterentur, similes omnibus dari, quod a pari dicebatur, id est, argumento pari. Id ex epistolis Gregorii Magni constat.

III. Addidi nusquam reperiri formam, qua uel Exarchus, uel Imperator, electione probata, per subscriptionem, ut opinor, decreti ad se allati, ordinandi Pontificis potestatem faceret. Id nemo reuocauerit, credo, in dubium, qui libros ea tempestate confectos legerit; quamquam apud Marculfum lib. I. reperitur gemina Regis de ordinando Episcopo preceptio, qua respondet plebi poscenti sibi Episcopum concedi. Tres ille formule, que corruptissime sunt in Editione Bignonii, emendate a Sirmondo subiunguntur  tomo II Conciliorum Gallie.

Iu. Est etiam apud Cassiodorum epistola Athalarici ad urbis Senatum, qua gratissimum animo suo profitetur, quod Theodorici aui sui, Felicem Iu eligentis in Pontificem, iudicium probassent, contentioque pristina Clericorum laicorumque in partes scissorum, receptione Pontificis a Principe electi, posuisset.



§ II. De ritu quo summus Pontifex ordinabatur.

I. Ritus iste uarius fuit uariis temporibus: nam alius in Diurno Ordineque Romano uetere describitur; alius a Cencio Camerario in coronatione Celestini III; alius ab Augustino Patritio in Libro Rituum Ecclesiasticorum; alius paulo diuersus nunc obseruatur.

 II. An seruatus sit ante septimum seculum alter, quam qui solitus in consecratione aliorum Metropolitanorum, imo et Episcoporum, non apere constat. Ea certe tempestate, non ex Episcopis summi Pontifices fiebant: id enim tentatum primo in Formoso; sed ex Diaconis ut plurimum, et Presbyteris Ecclesie Romane, ut Historia Pontificum docet. Quare tunc tres ritus coniungi simul contigit, quibus nempe continuo, qui electus fuerat, Presbyter, Episcopus, et summus Pontifex crearetur.

158 III. Fiebat uero Presbyter et Episcopus aliorum more, summus autem Pontifex impositione pallii accepti ex altari S. Petri, et . Id ostendunt hec uerba: »Archidiaconus annectit ei  pallium, et ascendit ad sedem.« Pallium, plenitudinem potestatis, presidentiam significabat, nondum ulla coronationis mentio, Roma seruiente adhuc seculari potestati.

Iu. Supreme in uniuersam Ecclesiam autoritatis indicium fuit, non precise acceptio pallii: communis enim fuit cum omnibus Patriarchis; sed acceptio ex altari S. Petri, cui Deus ouile suum pascendum commisit, cuiusque in locum succedit Pontifex.

u. Quem seruauerit olim Ecclesia orientalis ritum in ordinandis suis Patriarchis, non est expresse traditum in Ritualibus Grecorum Libris. Liberatus Diaconus de Alexandrino hec tradit: »Consuetudo est Alexandrie, illum, qui defuncto succedit, excubias  super defuncti corpus agere, manumque dexteram eius capiti suo imponere, et sepulto manibus suis, accipere collo suo beati Marci pallium, et tunc legitime sedere,« id est, inthronizari posse. Que non perinde accipienda sunt, ac si solo eiusmodi ritu quis ex Presbytero fieret Episcopus, nec alia consecratio adhiberetur, quod nonnullis temere uenit in mentem; sed quod preter communem ordinandi Episcopi ceremoniam, hec solemnis foret constituendi Patriarche ratio, cuiusmodi aliquid in electione summi Pontificis nunc contingit, etiamsi Episcopus nondum fuerit.

uI. Nam quod aliqui dicunt, Presbyteros Alexandrine Ecclesie, de quibus loquitur Hieronymus, fuisse omnes Chorepiscopos, et eos quidem Episcopali  charactere preditos, uix ego possim admittere; licet enim fatear in suburbiis Alexandrie, locisque uicinis plures extitisse Episcopos, scio tamen temporibus Alexandri, qui Arium eiecit, et Cyrilli qui Nestorium profligauit, multos fuisse in Ecclesia Alexandrina Presbyteros, cuiusmodi erat Eulogius, ad quem Commonitorium Cyrillus scripsit, tertie parti Concilii Ephesini insertum.



§ III. De professionibus fidei a summis Pontificibus in ordinatione sua emissis, in genere.

I. Summos Pontifices, cum ordinarentur, sue fidei professionem emisisse, indubitatum est, neque enim solum a catechumenis, cum Baptismum, sed etiam a fidelibus, cum Presbyterium ac Episcopatum  susciperent, factam fuisse fidei confessionem, discimus ex uariis Scriptorum locis, et in primis ex epistola Eusebii Cesariensis ad suos, apud Theodoretum lib. 1. Hist. Ecclesiast. cap. XII. Quod autem ab Episcopis singulis prestari oportuit, quoniam debent esse Ecclesie sue doctores, id 159 certe Episcopus Romanus, cum totius Ecclesie sit doctor, non omisit.

II. Non perinde certum, saltem non ita uulgo notum, qua forma, qui ante septimum seculum eligebantur ad summum Pontificatum, fidem professi sint. Conducibile igitur est ad Ecclesiasticam Historiam illustrandam, in id inquirere: sed ne inter inquirendum fallat incautos error, oportet initio, professiones  duas distinguere: alteram, que ab ordinando; alteram, que ab ordinato ederetur.

III. Utramque discreuit Ioannes Diaconus in uita S. Gregorii, illique Symbolo nomen fecit, huic Synodice: illud priuati erat hominis, hec Ecclesie doctoris: Electus illo fidem profitebatur, ista Pontifex exponebat, quid credi deberet ab omnibus, atque in sede Petri docebat Dei populum. Prioris mentio uix reperitur ante Gregorium Magnum; posterioris non pauca exempla extant.

Iu. De Symbolo Gregorii ita Ioannes Diaconus: »In specula sancte uniuersalis Ecclesie, uir totius humanitatis aut autoritatis orthodoxe, unde uideri et audiri clarius Euangelicus preco ualeret, consistens, oris sui diuinissimo gladio, et rectam fidem  muniuit, et cunctas hereses uno Symbolo dissipauit: quod uidelicet sacre confessionis Symbolum ita se habet: »Credo in unum Deum omnipotentem, Patrem et Filium et Spiritum sanctum tres personas, unam substantiam: Patrem ingenitum, Filium genitum, Spiritum uero sanctum, nec genitum, nec ingenitum, sed ceternum, de Patre et Filio procedentem. Confiteor unigenitum Filium consubstantialem, et sine tempore natum de Patre, omnium uisibilium et inuisibilium conditorem, lumen ex lumine, Deum uerum de Deo uero, splendorem glorie, figuram substantie: qui manens uerbum ante secula, perfectus homo creatus est iuxta finem seculorum, conceptus et natus ex Spiritu sancto, et de Maria uirgine, qui naturam nostram  suscepit absque peccato: et sub Pontio Pilato crucifixus est et sepultus, tertia die resurrexit a mortuis: die autem quadragesimo ascendit in celum, et sedet ad dexteram Patris, inde uenturus est iudicare uiuos et mortuos: positurus ante oculos omnium omnia occulta singulorum: daturus iustis perpetua premia regni celestis, iniquis autem supplicia ignis eterni: innouaturus seculum per ignem, et carnis resurrectionem. Confiteor unam fidem, unum Baptisma, unum Apostolicam et uniuersalem Ecclesiam, in qua sola possunt laxari peccata, in nomine Patris et Filii et Spiritus sancti.«

u. De Synodica hec scribit: »Synodicam quoque  suam Gregorius, secundum priscum decessorum suorum morem, Ioanni Constantinopolitano, Eulogio Alexandrino, Gregorio Antiocheno, Ioanni Hierosolymitano, et Anastasio Patriarche Antiocheno, destinauit, que ita se habet: »Consideranti mihi, quod impar meritis, ac toto animo renitens, pastoralis 160 cure pondera portare compulsus sim, caligo meroris occurrit, etc. Triste cor nichil aliud, nisi eas, que uideri nil sinunt, tenebras uidet: nam quid Antistes ad Dominum, nisi pro delictis populi intercessor eligitur? Qua itaque fiducia ad eum pro peccatis alienis intercessor uenio, apud quem de propriis securus non sum? Si fortasse quispiam apud potentem uirum, qui et sibi iratus, et mihi esset incognitus, intercessorem suum me fieri  quereret, protinus responderem: Ad intercedendum uenire nequeo, quia eius notitiam ex sedula familiaritate non habeo. Si igitur recte homo apud hominem, de quo minime presumpsissem, fieri intercessor erubescerem, quante hoc audacie est, quod apud Deum pro populo locum intercessoris obtineo, cui familiarem me esse, per uite meritum, non agnosco? Qua in re, est mihi adhuc aliud grauius formidandum, quia sicut cuncti liquido cognouimus, cum is, qui displicet, ad intercedendum mittitur, irati animus ad deteriora prouocatur, et ualde pertimesco, ne commissa mihi plebs fidelium, reatus mei additamento, depereat, cuius nunc usque Dominus equanimiter delicta tolerabat. Cum uero utcumque hunc timorem supprimo,  et consolatam mentem ad Pontificalis operis studia accingo, considerata ipsa rei immensitate, deterreor. Perpendo quippe, quod omni cura uigilandum est, ut rector cogitatione sit mundus, operatione precipuus, discretus in silentio, utilis in uerbo, singulis in compassione proximus, pre cunctis contemplatione suspensus, bene agentibus per humilitatem socius, contra delinquentium uitia per zelum iustitie erectus, etc.«

»Preterea, quia corde creditur ad iustitiam, ore autem confessio fit ad salutem: sicut sancti Euangelii quatuor libros, sic quatuor Concilia suscipere et uenerari me fateor: Nicenum scilicet, in quo peruersum Arii dogma destruitur: Constantinopolitanum quoque, in quo Eunomii et Macedonii error  conuincitur: Ephesinum etiam primum, in quo Nestorii impietas iudicatur: Chalcedonense uero, in quo Eutychetis Dioscorique prauitas reprobatur, tota deuotione complector, integerrima approbatione custodio: quia in his, uelut in quadrato lapide, sancte fidei structura consurgit, et cuiuslibet uite atque actionis norma consistit: quisquis eorum soliditatem non tenet, etiamsi lapis esse cernitur, tamen extra edificium iacet. Quintum quoque Concilium pariter ueneror, in quo epistola que Ibe dicitur, erroris plena reprobatur, et Theodorus personam mediatoris Dei et hominum in duabus substantiis separans, ad impietatis perfidiam cecidisse conuincitur. Scripta quoque Theodoriti, per que beati Cyrilli fides reprehenditur, ausu dementie prolata refutantur.  Cunctas uero, quas prefata ueneranda Concilia personas respuunt, respuo; quas uenerantur, amplector: quia dum uniuersali sunt consensu constituta, se et non illa destruit, quisquis presumit, aut soluere quos 161 religant, aut ligare quos soluunt. Quisquis ergo aliud sapit, anathema sit.«

uI. Hec Ioannes de Symbolo et Synodica S. Gregorii, que ut ad rem nostram exponantur utilius et clarius, obseruanda duo. Primum, unius rei tria fuisse nomina, Fidem, Symbolum, Indiculum: Fidei nomen ab argumento factum est; Symboli, ab articulorum ordine, breuitate, et tessere similitudine; Indiculi a forma, que scripto tradebatur, uelut instrumentum suis omnibus, persone, temporis et testium,  adiunctis munitum, et in archiuo asseruandum.

Alterum, fuisse pariter alterius nomina tria, Expositionem fidei, Sermonem, et Synodicam. Dicta est Expositio fidei, quia explanatio quedam fuit Symbolo prolixior, et ad hereses damnandas accommodatior: Sermo, quoniam pro concione fidelium fiebat: Synodica, quoniam, et e Synodo Romana mittebatur ad Patriarchas, et in Synodo Patriarcharum legenda fuit, ut tota ecclesia sui doctoris fidem agnosceret.

uII. De forma fidei, quam symbolum diximus, quaque Electus ante ordinationem utebatur, occurrunt questiones due. Prima, cuiusmodi fuerit priscis temporibus: prisca dico, que Gregorii Magni  etatem precesserunt, fuitne dumtaxat Symbolum, quod Apostolicum uocatur, et illud quidem, quale usurpamus, an quomodo erat olim in usu Rome? Secunda, quale fuerit priscum Romane Ecclesie Symbolum.

uIII. Ut prima questio plane soluatur, prisca primum tempora diuidenda sunt, tum Romana Symbola distinguenda. Prioribus temporibus, id est, ante annum 400, quando Rufinus Aquileiensis Presbyter nichil dum additamenti factum fuisse scribit Romano Symbolo, non aliam puto emissam ab Electis professionem fidei, quam que Symbolo Romano additionis puro continebatur: posterioribus uero, id est, ab anno circiter 400, ad Gregorium Magnum, recitatum arbitror ab iisdem Electis Symbolum idem  Apostolicum, sed cum additamentis, modo paucioribus, modo pluribus, prout exigebat ratio temporum, et propius ad septimum seculum accedebatur, quo tempore ea fidei professio emissa est, que Libro Diurno continetur, et ad decimum quintum usque seculum, aut etiam ulterius, in usu fuit.

IX. Que ut manifestiora fiant, soluenda est altera questio, quale fuerit Rome Apostolicum Symbolum, cui nichil adhuc additum, Rufinus, paulo ante quadringentesimum Christi annum, scribebat. Ex ueteribus monumentis, ita se habuisse intelligitur. »Credo in Deum Patrem omnipotentem, et in Iesum Christum filium eius unigenitum Dominum nostrum, qui conceptus est de Spiritu sancto, natus ex Maria uirgine, passus sub Pontio Pilato, crucifixus, mortuus  et sepultus 162 tertia die resurrexit, ascendit ad celos, sedet ad dexteram Dei Patris, inde uenturus est iudicare uiuos et mortuos. Credo in Spiritum sanctum, sanctam Ecclesiam Catholicam, Sanctorum communionem, remissionem peccatorum, carnis resurrectionem.« In eo desunt tria, que in uulgari continentur, Creatorem celi et terre, descendit ad inferos, uitam eternam.

X. Inde oritur tertia questio, quando contigerit, et quorsum, addi hec tria? Nemo, quod sciam, id inquisiuit, utile tamen est nosse, uel per coniecturam.

XI. uidetur nonnullum Rufinus coniiciendi locum dare, cum tradit, Romanum Symbolum additamentis  tunc caruisse, cum scriberet, »propterea quod nulla illic heresis sumpsisset exordium; in ceteris autem locis, quantum intelligi datur, propter nonnullos hereticos, addita quedam uideri, per que nouelle doctrine sensus crederetur excludi.«

XII. Inde enim uideor mihi non improbabiliter concludere, necessitatem accessionis faciende tunc extitisse, cum capitales tres hereses Origenis, Manichei, et Arii in Romanam Ecclesiam irrepere conate sunt. Conate sunt uero, et cum liber Origenis Rome uisus est, et cum Manichei clam latentes, certis indiciis deprehensi, producti sunt in publicum, et cum Eutychianus error, Ariani soboles quedam, percrebuit.

XIII. Liber temporibus Anastasii I  Romam uenit; Manicheos insectatus est Leo Magnus ann. 443. Eutychiana heresis sub eodem Pontifice turbas ubique mouit, occasione Latrocinii Ephesini. Aduersus Origenis temporalem et mutabilem beatitudinem sanctorum uita eterna credita est: aduersus Manicheismum de mundi sensibilis a demone conditione, factor celi et terre: aduersus Arii errorem, quod nulla fuerit in Christo anima, descensus ad inferos anime, cum corpus iaceret in sepulcro.

XIu. Hec sola quidem triplex additio accessit ad Symbolum, prout tradebatur catechumenis, et in baptismo reddebatur: sed longe maior uidetur facta, cum ab ordinandis, ut fidem suam puram erroris probarent, proferebatur. Id constat ex symbolo Gregorii Magni, quod quam diuersum sit a uulgari,  nemo non uidet.

Xu. Septimo seculo, cum summi Pontifices ordinarentur, iam non symbolum, quod antea fiebat; sed pro Symbolo fuit forma fidei, cuiusmodi exhibetur in Diurno. Obtinuit illa uero, non tantum ad decimum saltem seculum, quo uiuebat Yuo Carnotensis, sed etiam ad tempora Basileensis Concilii, ut postea dicetur: Yuo enim aperte satis innuit, suis etiam temporibus, summos Pontifices in ordinatione professionem illam emisisse, cuius non mediocrem partem ex Diurno refert, et Basileenses hanc exigunt ab ordinando Pontifice.

163 XuI. Oritur etiam quarta questio, quo tempore commutatio Symboli in formam fidei Diurno contentam facta sit? Factam opinor, postquam prioribus  sex Conciliis ecumenicis religionis Christiane principia duo, consubstantialitas personarum diuinarum, et Incarnationis ueritas, constituta essent: tunc enim Concilia recipere, et hereses, quas proscripsissent, execrari, indubitata fuit nota.

XuII. Oritur et quinta, an sine discrimine, summi Pontifices aliique Episcopi, saltem qui Rome consecrabantur, siue forenses essent, siue ordinationi sedis Apostolice subditi, suam profiterentur fidem. Fuit illud uel maximum discrimen, quod Pontifices sancto Petro , Episcopi successori sancti Petri, fidem sacramento obligarent.

XuIII. Oritur et hec postrema, quam uerum sit, aut potius quo examine egeat, quod Euthymius Zygabenus  tit. XII sue Panoplie refert, ex Photii Constantinopolitani dissertatione de Spiritus sancti processione, »usque ad tempora Sergii Constantinopolitani , Romanos Pontifices in episcopatus sui exordio, fidei, quam profitebantur, literis canonicis ad sedes omnes Patriarchales transmissis, Symbolum sine mutatione inseruisse.« Primo enim mutatio, de qua loquitur, ea sola est, qua Spiritus sanctus a Patre Filioque procedere diceretur. Deinde, quod ait, summos Pontifices, et Symbolum suis canonicis adiunxisse usque ad tempora Sergii Constantinopolitani, et in suo Symbolo non posuisse processionem Spiritus sancti a Patre et Filio, refellitur exemplo Gregorii Magni, qui sedere cepit ann. 590, siquidem, et in Symbolo suo  professus est Spiritum sanctum a Patre et Filio procedere, et suis ad Patriarchas literis Symbolum non adiunxit.

XIX. Quod pertinet ad Synodicas literas, quas summi Pontifices, statim atque Apostolicam sedem ascendissent, ad Patriarchas Patriarchisque suppares Antistites, dabant, preter ea que dicta sunt in notis, non abs re queri possunt ista septem: quam antiquus fuerit ille mos, quando ceperit, ad quos Synodice mitterentur, quid continerent, quis mittendi finis, quando desierunt mitti, quorum Pontificum Synodice ad nos peruenerint?

XX. ueterem fuisse morem docet Gelasius epistola I ad Euphemium, II ad Laurentium Lignidensem Presulem, et III ad Dardanie Episcopos. Ad  Euphemium enim Constantinopolitanum conquerentem, quod synodicam nondum a Gelasio accepisset, respondet Pontifex in hec uerba: »Apostolicam sedem institutum sibi nouiter Sacerdotem, preeuntibus oportuisse dixisti literis indicare. Fuit quondam Ecclesiastica uetus hec regula apud Patres nostros, quibus una Catholica Apostolicaque communio ab omni preuaricatorum libera pollutione constabat: 164 nunc autem cum societatem preferre malitis extraneam, quam ad beati Petri purum redire illibatumque consortium, quomodo cantabimus canticum Domini in terra aliena? quomodo dispositionis Apostolice antiqua federa prebeamus hominibus communionis extranee?«

 Ad Laurentium in Macedonia Episcopum: »Quia mos est Romane Ecclesie Sacerdoti nouiter constituto, formam fidei sue ad sanctas Ecclesias prerogare; hec eadem compendiosa nimis breuitate studui renouare, ut sub qua fide uiuendum sit, secundum statuta Patrum, in hac nostra epistola, propter breuitatem, sine fastidio lector agnoscat.«

Ad Episcopos Dardanie: »Regimen Apostolice sedis adepti, strepitu publico retardante, commissum nobis sacre dispensationis officium, propriis, ut mos erat, literis nequiuimus indicare, quo uestra fraternitas de communionis Domini munere nobiscum gratuletur.« Tum aduersus grassantem heresim Eutychianam exponit fidem, et sub finem addit: »Hec  autem uestra dilectio etiam ad contiguas sibi quasque Prouincias, uicinosque Pontifices faciat peruenire, ut Ecclesiarum Presides, uniuerse ueritatis instructione percepta, mortiferam declinare ualeant falsitatem.«

XXI. Sed quando Ecclesiastica hec, que fuit apud Patres, uetus regula initium acceperit, obscurum est: licet tamen ueritatis aliquid uidere, si modo distinguantur duo in eiusmodi literis, alterum quod renuntiarent de ordinatione, alterum quod fidei expositionem contineret. Opinari siquidem non improbabiliter quispiam possit, primum fuisse semper, in eamque rem utiliter proferri testimonium Cypriani ad Cornelium recens ordinatum rescribentis: secundum, huius licet mentio non reperiatur ante Gelasii  tempora, extitisse tamen longe antea, ortumque duxisse, iam inde a temporibus Aureliani Imperatoris, id est, circiter annum Christi 270.

Nam Gelasius anno 493 testatur »morem fuisse Romane Ecclesie Sacerdoti nouiter constituto, formam fidei sue ad Sanctas Ecclesias prerogare.« Mos ille igitur iam dudum obtinuerat. Testatur etiam, fuisse ueterem apud Patres regulam: ergo obtinuerat ex longo tempore. Sed ex quo? Non sane ab origine Ecclesie, neque primis duobus seculis, siquidem nec ullum extat uestigium, nec ulla coniiciendi ratio, cum tunc lateret Ecclesia, minitantibus undique Imperatoriis mucronibus.

Restat ergo, ut mos ille tunc ortus sit, cum fides Ecclesie Romane patefieri potuit publice, ipsis etiam  uolentibus Imperatoribus, ut esset credendi norma et orthodoxie regula. Id uero contigit sub Aureliano primum, deinde sub Constantino: nam Aurelianus, quamuis ethnicus, aduersus Paulum Samosatenum ab Synodo II Antiochena exautoratum sanciuit, ut illi Ecclesie Antiochene domus tribueretur, cui Romane Ecclesie Episcopus tribuendam censeret, quasi 165 diceret, eum haberi debere Catholicum Ecclesie Antiochene Presulem, cuius fidem Romane Ecclesie Episcopus probaret.

Constantinus uero, qui Ecclesiam a seruitute eripuit, fecit, ut quod habet a Christo Ecclesia Romana docendi fidem orbis priuilegium, in actum libere erumperet, et ab omnibus agnosceretur.

 Hec igitur opinio menti mee insedit, iam inde ab etate Aureliani Episcopum Romanum, cum primum succederet in sedem Petri, qui iussus est fratres suos confirmare, ad omnem Dei populum formam fidei sue, id est, catholice, misisse.

XXII. Mittebat uero ad Patriarchas, ut antea diximus, supparesque Patriarchis Presules autocephalos. Id constat partim ex Gelasio, partim ex Gregorio Magno: nam ille ad Macedones, et Dardanos epistolas dedit, hic ad Ioannem Constantinopolitanum, Eulogium Alexandrinum, Gregorium Antiochenum, Ioannem Hierosolymitanum, et Anastasium itidem Antiochenum literas a paribus, quibus sue fidei professionem complexus est .

 Obseruandum porro ex Gelasio et Gregorio, Pontifices Synodicas suas ad Presules schismate diuisos non misisse; misisse uero ad eos, qui etsi deiecti per uim et iniuriam forent de throno, manebant tamen in communione sedis Apostolice factum improbantis. Nam Gelasius neque ad Ioannem Constantinopolitanum scripsit, neque ad Thessalonicensem Episcopum, propterea quod uterque erat Acaciano schismate impeditus; scripsit tamen, et ad Dardanos subiectos Constantinopolitano Patriarche, et ad Laurentium Lignidensis Ecclesie Presulem Thessalonicensi subditum, ut ne carerent communione fidei, qui suis Primatibus schismaticis non consentiebant.

Dedit literas Gregorius ad Anastasium illum nobilem,  qui dicitur Sinaita, ex Antiochena sede per iniuriam expulsum, perinde ac ad alios Patriarchas, licet in ipsius locum inductus esset Gregorius; imo parilem epistolam dedisse non contentus, aliam misit, ubi post alia: »Preterea, sicuti Patriarchis aliis paribus uestris, Synodicam uobis Epistolam direxi, quia apud me semper hoc estis, quod ex omnipotentis Dei munere accepistis esse, non quod ex uoluntate hominum putamini non esse.«

XXIII. Synodica porro continebat tria uel quatuor: nuntium de ordinatione summi Pontificis, formam fidei, precum expostulationem, atque etiam exhortationem ad munus implendum. Id constat partim ex Synodica Gregorii Magni, partim ex Diurni formulis.

 XXIu. Ex his apparet, quo fine mitteretur, nimirum, ut Christi ouile foret unum, ut oues pastoris sui uocem audirent et sequerentur, ut Ecclesie unitas, cuius uinculum est fides, ac membrorum capitisque consensio, integra seruaretur: nam literis, et pastor oues, 166 cum darentur; et oues pastorem, cum reciperentur, agnoscebant

XXu. Obtinuit mos ille, quamdiu Ecclesia Orientalis ab Occidentali non recessit. Postquam uero dirum schisma alteram ab altera distraxit, iam non fuit opportunum, neque scribere fidei formam ad homines, qui sedem Apostolicam erroris arguerent: neque caritatis paterne uinculo complecti eos, qui per superbiam amplexus paternos repellerent.

XXuI. Paucorum porro pontificum Synodice ad  nos peruenerunt. Curiose inquisiui, nec inueni plures extra Diurnum, quam quatuor Gelasii I, Pelagii I, Gregorii Magni, et Leonis IX, si tamen hec postrema, exacte loquendo, Synodica dici debet. Istas hunc in locum referre opere pretium est: collate enim cum his, quas Diurnus exhibet, non mediocriter ad ecclesiasticam doctrinam conducunt.

XXuII. Gelasius igitur in epistola mox laudata ad Laurentium Lignidensem: »Confitemur, inquit, Dominum nostrum Iesum Christum Filium Dei unigenitum, ante omnia quidem secula, sine principio, ex Patre natum secundum deitatem; in nouissimis autem diebus de sanctissima uirgine Maria eumdem incarnatum, et perfectum hominem ex anima rationali  et corporis susceptione, homousion Patri secundum Deitatem, et homousion nobis secundum humanitatem: duarum enim naturarum perfectarum unitas facta est ineffabiliter, propter quod unum Christum eumdem Filium Dei et hominis, unigenitum a Patre, et primogenitum ex mortuis confitemur: scientes quod quidem ceternus sit suo Patri secundum diuinitatem, secundum quam opifex est omnium, et nasci dignatus sit, post consensionem sanctissime uirginis, cum dixit ad Angelum: Ecce ancilla Domini, fiat mihi secundum uerbum tuum.«

»Ineffabiliter sibi ex ipsa edificauit templum, et sibi uniuit, quod non ceternum de sua substantia e celo detulit corpus, sed ex massa nostre substantie, hoc est, ex uirgine hoc accipiens, et sibi  uniens, non Deus uerbum in carnem uersus est, neque ut phantasma apparuit, sed inconuertibiliter et incommutabiliter suam conseruauit essentiam, primitiasque nature nostre suscipiens, sibi uniuit.

»Nam Deus uerbum has nostre nature primitias multa sibi bonitate unire dignatus est, qui non permixtus, sed in utriusque substantia unus et ipse uisus, secundum quod scriptum est: Soluite templum istud, et in tribus diebus ressuscitabo illud. Soluitur enim Christus iehsu, secundum meram substantiam, quam suscepit, et solutum suscitat proprium templum, hoc ipse secundum diuinam substantiam, secandum quam et omnium artifex est.

»Nunquam autem post resurrectionem unitionis  nostre nature discessit a proprio templo, nec discedere potest propter ineffabilem suam benignitatem, sed est ipse Dominus iehsu Christus passibilis et impassibilis; 167 passibilis secundum humanitatem, impassibilis secundum diuinitatem.

»Suscitauit igitur suum templum Deus uerbum, et in se nature nostre resurrectionem et renouationem operatus est, et hanc Dominus Christus noster Deus, postquam resurrexit a mortuis, discipulis suis ostendebat dicens: Palpate me et uidete quoniam Spiri us carnem et ossa non habet, quemadmodum me uidetis habere. Non dixit, quemadmodum me dicitis esse, sed habere: ut et qui habet, et qui habetur considerans, non permixtionem, non conuersionem, non mutationem, sed unitatem factam respicias.  Propterea et fixuras clauorum, et fixionem lancee demonstrauit, et cum discipulis manducauit, ut per omnia resurrectionem nostre nature in se renouatam doceret.

»Et quia secundum beatam diuinitatis substantiam inconuertibilis est, incommutabilis, impassibilis, immortalis, nullius indigens, perficiens omnia, passiones permisit proprio inferri templo, quod uirtute propria suscitauit, et per propriam perfectionem templi sui, renouationem nostre nature operatus est.

»Qui autem dicunt subtilem hominem Christum, aut passibilem Deum, aut in carnem uersum, aut congenitum habuisse corpus, aut de celo hoc detulisse,  aut phantasma esse, aut mortalem dicentes. Deum uerbum indiguisse, ut a Patre suscitaretur, sine anima corpus, aut sine sensu hominem suscepisse, aut duas substantias Christi, secundum permixtionem confusas, unam factam fuisse substantiam; et non confitentes Dominum nostrum Iesum Christum duas esse naturas inconfusas, unam autem personam, secundum quod unus Christus, unus idem filius, istos anathematizat Catholica et Apostolica Ecclesia.«

Expositio ista fidei, tota quanta est, pertinet ad ueritatem incarnationis aduersus hereses ea tempestate grassantes, quas inter Apollinariana, Nestoriana, et Eutychiana eminebant.

XXuIII. Pelagius I in epistola ad Regem Childebertum,  apud quem calumniose accusatus fuerat, quasi de Incarnatione uerbi diuini non perinde sentiret, ac S. Leo, post laudatum, quem aliis literis receperat, Leonis tomum, priorumque quatuor Synodorum honorificam mentionem.

»Credo, inquit, in unum Deum, Patrem et Filium et Spiritum sanctum, Patrem scilicet omnipotentem, sempiternum, ingenitum: Filium uero ex eiusdem Patris substantia genitum, ante omne omnino uel temporis uel cuiusquam initium, de omnipotente omnipotentem, equalem, consempiternum, et consubstantialem genitori: Spiritum quoque sanctum omnipotentem, utrique, Patri scilicet ac Filio, equalem, consempiternum atque consubstantialem, qui ex Patre intemporaliter cedens, Patris est Filiique  Spiritus. Hoc est tres personas, siue tres subsistentias unius essentie, siue nature, unius uirtutis, unius operationis, unius beatitudinis, 168 atque unius potestatis, ut trina sit unitas, et una sit Trinitas, iuxta uocem Dominice ueritatis, dicentis: Ite, docete omnes gentes, baptizantes eos in nomine Patris et Filii et Spiritus sancti.

»In nomine, inquit, non nominibus, ut et unum Deum, per indistinctum diuine essentie nomen ostenderet, et personarum discretionem suis demonstratam proprietatibus edoceret: quia dum tribus unum deitatis nomen est, equalitas ostenditur personarum, et rursus equalitas personarum nichil extraneum, nichil accidens in eis permittit intelligi: ita ut et unusquisque eorum uerus perfectusque sit  Deus, uidelicet ex plenitudine diuinitatis, nichil minus in singulis, nichil amplius intelligatur in tribus.

»Ex hac autem sancta et beatissima atque consubstantiali Trinitate, credo atque confiteor, unam personam, id est, Filium Dei, pro salute humani generis, nouissimis temporibus descendisse de celo, nec patriam sedem, nec mundi gubernacula relinquentem, et S. Spiritu superueniente in beata uirgine Maria, atque obumbrante ei uirtute Altissimi, eumdem uerbum ac Filium Dei in utero eiusdem sancte uirginis Marie clementer ingressum, et de carne eius sibi unisse carnem anima rationali et intellectuali animatam.

»Nec ante creatam esse carnem, et postea superuenisse  Filium Dei, sed sicut scriptum est: Sapientia edificante sibi domum, mox carnem in utero uirginis, mox uerbi Dei carnem factam, exindeque, sine ulla permutatione aut conuersione uerbi carnisque nature, uerbum ac Filium Dei factum hominem, unum in utraque natura, diuina scilicet et humana, Christum Iesum, Deum uerum, eumdemque uerum hominem processisse, id est, natum esse, seruata integritate materne uirginitatis, quia sic eum uirgo permanens genuit, quemadmodum uirgo concepit. Propter quod eamdem beatam uirginem Mariam Dei genitricem uerissime confitemur: peperit enim incarnatum Dei uerbum

»Est ergo unus atque idem iehsu Christus uerus Filius Dei, et idem ipse uerus filius hominis, perfectus  in deitate, et idem ipse perfectus in humanitate, ut pote totus in suis, et idem ipse totus in nostris: sic per secundam natiuitatem sumens ex homine matre quod non erat, ut non desisteret esse quod per primam, qua ex Patre natus est, erat.

»Propter quod eum ex duabus et in duabus manentibus indiuisis inconfusisque credimus esse naturis. Indiuisis quidem; quia et post assumptionem nature nostre unus Christus Filius Dei permansit et permanet: inconfusis autem, quia sic in unam personam atque subsistentiam adunatas credimus esse naturas, ut utriusque proprietate seruata, neutra conuerteretur in alteram. Ac propterea, sicut sepe diximus, unum eumdemque Christum esse uerum Filium Dei, et eumdem ipsum uerum filium hominis  confitemur, consubstantialem Patri secundum deitatem, consubstantialem nobis eumdem secundum humanitatem, per omnia nobis similem absque peccato, passibilem carne, eumdem ipsum impassibilem deitate.

169 »Quem sub Pontio Pilato sponte pro salute nostra passum esse carne confitemur, crucifixum carne, mortuum carne, resurrexisse tertia die, glorificata et incorruptibili eadem carne, et conuersatum post resurrectionem cum discipulis suis ac multis modis euidenter eis ostendisse sui corporis ueritatem, et quadragesimo die uidentibus eisdem discipulis ascendisse in celos; sedere etiam ad dexteram Patris, credo et confiteor, secundum testificationem angelorum, sicut ascendit in celos, ita uenturum iudicare  uiuos et mortuos. Omnes enim homines ab Adam usque ad consummationem seculi natos et mortuos, cum ipso Adam eiusque uxore, qui non ex aliis parentibus nati sunt, sed alter de terra, altera autem de costa uiri, creati sunt: tunc resurrecturos esse confiteor, et adstare ante tribunal Christi, ut recipiat unusquisque propria corporis, prout gessit, siue bona, siue mala; et iustos quidem per largissimam gratiam Dei, ut pote uasa misericordie in gloriam preparata, eterne uite premiis donaturum, in societate uidelicet angelorum, absque ullo iam lapsus sui metu, sine fine uicturos: iniquos autem, arbitrio uoluntatis proprie, uasa ire apta in interitum permanentes, qui uiam Domini, aut non agnouerunt,  aut cognitam diuersis capti preuaricationibus reliquerunt, penis eterni atque inextinguibilis ignis, ut sine fine ardeant, iustissimo iudicio traditurum.«

Nullus sermo fit de u Synodo, quoniam adhuc in Galliis male audiebat, quasi Calchedonensi repugnaret: fit autem de predestinatione et uasis misericordie, propterea quod questiones ea de re adhuc mouebantur in regno Childeberti, quamuis Arausicana II Synodus habita ann. 529 sententiam dixisset, eamque Bonifacius II confirmasset.

XXIX. Gregorius I ad Patriarchas scribens more maiorum, post expositas prolixe oneris pastoralis difficultates, imploratasque fratrum preces, quibus ad implendum munus iuuetur, sic habet: »Preterea,  quia corde creditur ad iustitiam, ore autem confessio fit ad salutem, sicut sancti Euangelii quatuor libros, sic quatuor Concilia suscipere et uenerari me fateor . . . . »Quintum quoque Concilium pariter ueneror,« etc., que pag. 160 allata sunt.

XXX. Quinque Synodorum susceptio fuit his temporibus plena certaque fidei Catholice expositio. Quinteque idcirco facta est distinctior expressiorque mentio, quoniam a multis nondum recepta fuerat, et in ipsa quoque Italia, uicinisque locis schismatici adhuc mouebant turbas, a quibus se discernere, Catholicorum intererat.



§ Iu. De prima professione fidei.

XXXI. Hactenus de professionibus fidei generaliter,  nunc de singulis: et de prima quidem obseruauimus duo: alterum, 170 eam circa septimum seculum successisse Symbolo, quod eo usque in usu fuerat, pro temporibus tamen additamenta quedam passum: alterum, suis et ipsam accessionibus affectam fuisse, prout a septimo seculo, quo usurpari cepit, recessum est longius ad tempus, quo desiit: utrumque abunde in notis probatum est

XXXII. Restat inquirere, pro tempore desierit: erat adhuc in usu etate Yuonis Carnotensis, ut in prefatione diximus, id est, ann. 1115, imo et anno 1294, quo anno Bonifacius uIII S. Celestino u successit: eam enim in ordinatione sua emisit, ut est apud Bzouium, ex Ms. uatic. Libet initium huc adducere: »In nomine sancte et indiuidue Trinitatis. Amen.  Anno Dominice Incarnationis millesimo ducentesimo nonagesimo quarto, Indictione octaua. Ego Benedictus Caietanus S. R. E. diaconus cardinalis, et electus, ut fiam per Dei gratiam.« Cetera, que sequuntur, sunt eadem omnino, que in Baroniana.

XXXIII. uidetur desiisse seculo sequenti: nam Constantienses eam uelut antiquatam aliquatenus reuocare uelle ad usum uisi sunt, cum sess. 39 statuerunt, qua formula summus pontifex, antequam ipsius electio publicaretur, fidem suam profiteretur. Sic enim edicunt:

»Quanto Romanus pontifex eminentiori inter mortales fungitur potestate, tanto clarioribus ipsum decet fulciri fidei uinculis, et sacramentorum ecclesiasticorum  obseruandis ritibus alligari. Eapropter ut in futurum Romani pontificis, in sue creationis primordiis, singulari splendore luceat plena fides, statuimus et ordinamus, quod deinceps quilibet in Romanum pontificem eligendus, antequam sua electio publicetur, coram suis electoribus publice confessionem et professionem faciat infra scriptas.

»In nomine sancte et indiuidue Trinitatis, Patris, et Filii, et Spiritus sancti. Amen.

»Anno a Natiuitate Domini millesimo, etc. Ego N. electus in Papam, omnipotenti Deo, cuius Ecclesiam suo presidio regendam suscipio, et beato Petro Apostolorum Principi, corde et ore profiteor, quamdiu in hac fragili uita constitutus fuero, me firmiter credere et tenere sanctam fidem catholicam,  secundum traditiones Apostolorum, generalium Conciliorum, et aliorum sanctorum Patrum, maxime autem sanctorum octo Conciliorum generalium, uidelicet primi Niceni, secundi Constantinopolitani, tertii Ephesini, quarti Calchedonensis, quinti et sexti Constantinopolitanorum, septimi item Niceni, octaui quoque Constantinopolitani, necnon Lateranensis, Lugdunensis, et uiennensis, generalium etiam Conciliorum; et illam fidem usque ad unum apicem immutilatam seruare, et usque ad animam et sanguinem confirmare, defensare, et predicare. Ritum pariter Sacramentorum Ecclesiasticorum catholice Ecclesie traditum omnimodo prosequi et obseruare.

171 »Hanc autem professionem meam per notarium  Scriniarium sancte Romane Ecclesie, me iubente, scriptam propria manu subscripsi, et tibi omnipotenti Deo pura mente et deuota conscientia super tali altari, etc., sinceriter offero, in presentia talium, etc. Datum, etc.«

XXXIu. Idem decreuerunt Basileenses, eamdemque statuerunt formam consensus, ut loquuntur, nisi quod conciliis addiderunt Basileense, et confessioni pollicitationem atque iuramentum. »Polliceor etiam fideliter laborare pro tuitione fidei catholice, et extirpatione heresum ac errorum, reformatione morum, ac pace in populo Christiano. Iuro etiam prosequi celebrationem Conciliorum generalium, et confirmationem electionum, iuxta decreta sacri Basileensis Concilii. Hanc autem professionem, etc.«

 Ad hec formam adiunxerunt, qua singulis annis summus pontifex, anniuersario die sue exaltationis, inter missarum solemnia, a primo cardinali, de officio moneretur: que forma nonnichil habet simile monitis, que recens ordinatus episcopus a summo pontifice accipiebat, ut est in capite III Diurni, tit. IX.

XXXu. Cum ab ordinatione Bonifacii uIII ad decretum Constantiense effluxerint anni circiter 123, necesse est, eo temporis interuallo antiquatam esse ueterem formulam. Incertum uero, qua definite interualli parte: incertum etiam, quam ob causam. Neque enim audiendi sunt sedis apostolice importuni quidam obtrectatores, qui que somniant, temere effutiunt, desiisse usum formule, in qua mentio fit  Conciliorum, cum moueri cepit questio, de pontificum et conciliorum autoritate comparata.

XXXuI. Non alia porro emissa est in ordinatione forma professionis a S. Celestino u, quam que a Bonifacio successore: quare ea etiam uerba protulit sanctissimus pontifex, que in forma fidei habentur: »Profiteor tibi, beate Petre Apostolorum Princeps, sancteque tue Ecclesie, quam hodie tuo presidio regendam suscipio, quod quamdiu in hac misera uita constitutus fuero, ipsam non deseram, non relinquam, non abnegabo, non abdicabo aliquatenus, nec ex quacumque causa, cuiuscumque metus uel periculi occasione dimittam, nec me segregabo ab ipsa.«

XXXuII. Atque hinc presertim argumentum suppetebat Bonifacii octaui hostibus, cur S. Celestini  abdicationem illegitimam iactarent: quippe factam contra solemnem promissionem Deo Ecclesieque factam. uerum huius questionis nichil superest, quod prudenter tractari possit, post Bonifacii constitutionem Corporis Iuris Canonici insertam, et Aegidii Romani aliorumque libros.



172 § u. De secunda professione fidei.

XXXuIII. De secunda uero id nunc tractandum, quod attigimus in notis, lectore ad hunc locum remisso, si de sermone S. Leonis in die ordinationis habito edoceri uellet.

XXXIX. Sermonem hunc, qui primus omnium a sancto Pontifice dictorum numeratur, editi Codices, etiam qui nuper, factum dicunt in die anniuersario assumptionis eius ad Romane sedis culmen et  onus. Irrepsisse uocem hanc anniuersario, sermo ipse docet, seque habitum in ipso assumptionis die euidenter ostendit; quod quia nonnullius est ad historicam ueritatem momenti, et apprime congruit loco, in quo uersamur, exponendum est manifestius, ac comprobandum; sed prius proferendus sermo totus:

»Laudem Domini loquatur os meum, et nomen sanctum eius anima mea ac spiritus, caro et lingua benedicat . Quia non uerecunde, sed ingrate mentis indicium est, beneficia tacere diuina; et satis dignum est, a sacrificiis Dominice laudis obsequium consecrati Pontificis inchoare; quia in humilitate nostra memor fuit nostri  Dominus, et benedixit nobis; quia fecit mirabilia  magna solus , ut presentem me cerneret uestre sanctitatis affectio, quem fecerat necessitas longe peregrinationis absentem

»Ago igitur Deo nostro gratias, et semper acturus sum pro omnibus que tribuit mihi : uestri quoque fauoris arbitrium debita gratiarum actione concelebro, euidenter intelligens, quantum mihi possint reuerentie, amoris et fidei, studia uestre dilectionis impendere, animarum uestrarum salutem pastorali solicitudine cupienti, qui tam sanctum de me, nullis admodum precedentibus meritis, iudicium protulistis.

»Obsecro igitur per misericordias Domini, iuuate uotis, quem desideriis expetiistis, ut et Spiritus gratie  maneat in me, et iudicia uestra non fluctuent, prestet in commune nobis omnibus pacis bonum, qui uobis unanimitatis studia infudit: ut omnibus diebus uite mee in omnipotentis Dei seruitium, et ad uestra paratus obsequia, cum fiducia possim Dominum deprecari: Pater sancte, conserua eos in nomine tuo, quos dedisti mihi , semperque proficientibus uobis ad salutem, magnificet anima mea Dominum , et in futuri retributione iudicii ita mihi apud iustum iudicem sacerdotii mei ratio subsistat, ut uos mihi per bona opera uestra sitis gaudium, uos corona , qui bona uoluntate sincerum presentis uite testimonium prestitistis.

»Honorabilem igitur mihi, dilectissimi, hodiernum  diem fecit diuina dignatio, que dum humilitatem meam in summum gradum prouehit, quod neminem suorum sperneret, demonstrauit: unde etsi necessarium 173 est trepidare de merito, religiosum est tamen gaudere de dono, quoniam qui mihi oneris est autor, ipse mihi fiet administrationis adiutor: et ne sub magnitudine gratie succumbat infirmus, dabit uirtutem, qui contulit dignitatem.

»Recurrente igitur per suum ordinem die, quo me Dominus Episcopalis officii uoluit habere principium, uera mihi in gloriam Dei causa est letandi, qui mihi, ut multum a me diligeretur, multa dimisit; et ut micabilem faceret gratiam suam, in eum munera sua contulit, in quo meritorum suffragia non inuenit. Quo opere suo Dominus, quid cordibus nostris insinuat,  quidue commendat, nisi ut de iustitia sua nemo presumat, et de ipsius misericordia nemo diffidat? Que tunc euidentius preeminet, quando peccator sanctificatur, et abiectus erigitur. Neque enim de qualitate nostrorum operum pendet celestium mensura donorum, aut in isto seculo, in quo tota uita tentatio est , hoc unicuique retribuitur, quod meretur, ubi si iniquitates Dominus obseruaret, nullus iudicium suum sustineret .

»Magnificate ergo, dilectissimi, Dominum mecum, et exaltemus nomen eius in inuicem , ut tota ratio celebritatis hodierne ad laudem sui referatur autoris: nam quod proprie ad affectum animi mei pertinet, confiteor me plurimum de omnium  uestrum deuotione gaudere; cumque hanc uenerabilium consacerdotum meorum splendidissimam frequentiam uideo, angelicum nobis in tot sanctis sentio interesse conuentum. Nec dubito nos abundantiore hodie diuine presentie gratia uisitari, quando simul adsunt, et uno lumine micant tot speciosissima tabernacula Dei, tot membra excellentissima corporis Christi.

»Nec abest, ut confido, ab hoc cetu etiam beatissimi apostoli Petri pia dignatio et fida dilectio: nec uestram deuotionem ille deseruit, cuius nos reuerentia congregauit. De uestro itaque et ipse gaudet affectu, et in consortibus honoris sui obseruantiam Dominice institutionis amplectitur, probans ordinatissimam  totius Ecclesie caritatem, qua in Petri sede Petrum forte suspicit, et a tanti amore pastoris, nec in persona tam imparis tepescit heredis.

Ut ergo hec pietas, dilectissimi, quam erga humilitatem meam unanimiter exhibetis, fructum sui studii consequatur, misericordissimam Dei nostri clementiam supplices obsecrate, ut in diebus nostris expugnet impugnantes nos, muniat fidem uestram, multiplicet deuotionem ac dilectionem, augeat pacem, meque seruulum suum, quem ad ostendendos diuitias gratie sue, gubernaculis Ecclesie uoluit presidere, sufficientem tanto operi, et utilem uestre defensioni dignetur efficere, et ad hoc tempora nostre seruitutis extendere, ut proficiat deuotioni, quod fuerit largitus etati, per Christum Dominum nostrum.  Amen.

174 XXXX. Si attentius sermo consideretur, singulaque ipsius diligentius perpendantur, confectum fatebitur quisque, id quod intendimus. Quorsum enim uerba hec: »Dignum est a sacrificiis Dominice laudis obsequium consecrati pontificis inchoare, etc., ut presentem me cerneret uestre sanctitatis affectio, quem fecerat necessitas Ionge peregrinationis absentem, etc.; uestri quoque fauoris arbitrium debita gratiarum actione concelebro, etc. Obsecro igitur, iuuate uotis, quem desideriis expetiistis, ut et Spiritus gratie in me maneat, et iudicia uestra non fluctuent, etc. Honorabilem igitur mihi hodiernum diem fecit diuina dignatio, que dum humilitatem meam in summum gradum prouehit, etc. Recurrente igitur die,  quo me Dominus Episcopalis officii uoluit habere officium, etc.«

XXXXI. Quorsum, inquam, hec uerba, si anniuersarius dies significari debeat et non ipsemet natalis? Quorsum dicitur, obsequium consecrati Pontificis inchoari? Quorsum mentio reditus a longa peregrinatione? Quorsum actio gratiarum pro electione? Quorsum presentis temporis uerbum prouehit, si iam unum saltem annum totum in Pontificali sede transegisset?

XXXXII. Iis igitur, a quibus tituli sermonibus Leonis additi sunt, imposuerunt he uoces, Recurrente igitur die, quo me Dominus Episcopalis officii uoluit habere principium. uise sunt enim recursum anniuersarii diei, et non solius ferie, post septem  hebdomadas, innuere.

XXXXIII. Adde quod adiuncta omnia historica electionis assumptionisque idipsum ostendunt: nam cum Sixtus precessor exiisset e uita die 28 Martii, Leo qui procul in Galliis, ad reconciliandos Aetium et Albinum dissidentes, uersabatur, unanimi studio electus est, missaque legatione, Romam, quo post quadraginta dies uenit, ad pontificatum ineundum reuocatus; quo temporis interuallo et mira quadam pace omnia transacta sunt, et plurimi Presules ad ordinationis festiuitatem confluxerunt, et maximo omnium plausu peracta consecratio, recurrente electionis die, ut scilicet, qui electus fuerat feria 6 que dies 29 Martii, ordinaretur eadem feria, que dies 10  Maii, cum uacasset nimirum sedes amplius 40 diebus, ut est in Chronico credito Prosperi, uel ut habetur apud emendatum Anastasium, 42 diebus.



§ uI. De causa Honorii summi Pontificis, et uI Synodis generalis.

Attigimus etiam in notis ad hanc professionem, pauca de Honorio papa, qui tamen in ea damnatur: opere pretium est, de causa tanta disserere, quoniam a uariis uarie agitatur, et ex eo loco 175 in quo uersamur, definiri potest, quomodo diximus in Prefatione, id est, salua sedis Apostolice et ecumenice Synodi reuerentia.

I. Anceps uisa est in hunc usque diem difficilisque illa causa, non ipsa per se, opinor, sed quoniam animorum affectio autores in partes diuisit: omnes  enim fere ad disputationem afferunt preiudicatam sententiam, aliis Honorium nolentibus a sexta Synodo damnatum, aliis aliquid contrarium uehementer uolentibus. Qui nolunt damnatum, illi ut plurimum contendunt acta Synodi, que habentur, esse corrupta; sunt tamen ex iis qui Synodum errasse pugnent. Qui damnatum uolunt, hi partim affirmant Synodum errasse, partim Honorium Monothelismi insimulant: atqui tria hec corrupta esse acta, errasse Synodum, Honorium Monothelitam fuisse, difficilia creditu, imo improbabilia merito uideri queunt: nam corrupta esse acta, nemo nunc affirmanter defenderit, qui bona fide rem agat; reliqua autem duo offendunt animos eorum, qui uel Synodum, cui presedit Spiritus sanctus; uel sedem Apostolicam,  in qua fides Petri immobiliter manet, uenerantur et colunt.

II. Opere pretium est, incredibilitatem horum trium demonstrare, ut discussis uanarum commentationum nebulis, ueritas affulgens, et actorum integritati, et Synodi sententie, et sedis Apostolice puritati, honorifice consulat.

III. Ut id uero prestetur, probandum est primo, adulterata non fuisse acta sexte Synodi, tum ab eadem Synodo Honorium re ipsa damnatum, postea nec illam errasse, nec illum Monothelitarum heresi infectum fuisse; sed prius de Monothelismo aliquid breuiter prelibandum.

Iu. Docet tria fides catholica, I. duas esse in Christo naturas, diuinam et humanam; II. eas substantialiter  coniungi; III. coniunctionem hanc substantialem esse tantum hypostaticam. Substantialem naturarum unitionem aliqui, cum assequi non ualerent, Nestorianismum de duabus in Christo personis excogitarunt; alii cum intelligere non possent substantialem unionem, que hypostatica tantum esset, heresim de una in Christo natura pepererunt. Peccarunt hi et illi, sed priores per defectum, solam unionem agnoscentes; posteriores per excessum, fingentes, aut uerbum informasse carnem instar anime ac mentis, aut naturas duas confusas fuisse, aut ineffabilem quamdam alterius in alteram contigisse conuersionem, qua fieret, ut cum ante unitionem due extitissent, post unitionem unica remaneret,  sed que tamen alterius speciem retineret, eaque se inducret.

u. Primus error fuit Arianorum et Apollinarii; secundus Polemonis; postremus Eutychis, aut Armenorum potius Monachorum, qui deliro seni illuserunt.

uI. Eutyches igitur Incarnationem eo fere modo factam asseruit, 176 quo solent Catholici consecrationem Eucaristie, conuersione scilicet alterius substantie in alteram, specie illius que conuertitur, remanente alterique adherente: dicebat nempe naturam humanam, cum uerbum caro factum est, conuersam ita in uerbum, ut remaneret tamen humana species, qua indutum uerbum perinde incurreret in oculos. ac Christi corpus, specie panis post peractam conuersionem  remanente obuelatum, ferit sensus.

uII. Inde uero consequebantur plurima, sed hec maxime sex: I. unicam esse reipsa post unitionem naturam, cum antea fuissent due, itaque interpretabatur Eutyches Cyrilli dictum de una post unitionem incarnata uerbi natura; II. Christum esse Deum , hominem specie; III. uerbum uere esse natum ex uirgine, uere passum ac crucifixum; Iu. unicam fuisse Christi operationem, unam uoluntatem; u. adhesisse Eutychem Docetis hereticis, qua parte negabat humanam naturam reipsa manere; uI. consensisse ex parte Ario et Apollinario, perfectam non agnoscentibus in Christo humanitatem.

uIII. Error ille, ut potentissimis duobus nitebatur presidiis, auctoritate Cyrilli, ementita quidem,  sed credita; et uera Eutychis formidolosaque, propter Chrysaphium Eunuchum, potentia, ita exiguo tempore incredibiliter inualuit: nam et Aegyptum fere totam obtinuit, propter Cyrilli nomen; et Constantinopoli dominata est, propter Chrysaphium; et apud Monachos Orientis altas egit radices, ob Eutychis Monachi famam, ac speciem sanctitatis.

IX. Damnatus est Constantinopoli primum a sancto Flauiano; deinde Rome a Leone Magno; denique Calchedone a sexcentis et triginta Patribus: extinctusque uideri tunc potuit, et reuera erat, nisi alte animis hominum de uulgo insedisset uana quedam opinio, inter Eutychis et Nestorii partes nichil esse medium, et eum qui duas naturas fateretur, adherere Nestorio; qui unam personam, Eutychi: naturam  enim a persona, hoc in negotio, uulgus non discernebat.

X. Post concilium Calchedonense Oriens tres in partes scissus est: nam Concilii definitionem alii omnino reiecerunt, alii omnino receperunt: nonnulli partim reiecerunt, partim receperunt: receperunt omni ex parte Catholici, Eutychiani omni ex parte reiecerunt; tertiam uiam ingressi sunt, qui a Grecis , a Latinis Hesitantes dicti: ex his ortum Monothelite habuerunt.

XI. Nonnulli enim, cum autoritate Concilii cogerentur, duas fateri in Christo naturas, unitas, nec adhuc tamen deposuissent animo preudicium illud Apollinarii, quod Cyrillus refert in Apologetico  ad Theodosium, uniri substantialiter non posse, sed tantum, que singula perfecta essent, atque ita eo requiri, ut aliquid uni desit, quod ab altero suppleatur: cumque illud, quod 177 deesse deberet, in neutra natura reperire possent; utraque enim integra et perfecta inerat Christo, diuina quidem, quia simplex est; humana uero, quoniam carni neque anima humana deerat, neque mens. Id in operatione ponendum censuerunt, atque ita unam dixerunt esse Christi operationem et unam , seu uoluntatem, eamque diuinam; unde etiam nacti sunt appellationem Monothelitarum.

XII. Fuerunt, fateor, argumenta alia, quibus se postmodum heresis stabilire conata est: sed erat precipuum in eo, quod dixi, presidium si modo,  quod uisum omnibus fere communiter Patribus, Monothelite inter Eutychianos, aut Apolinaristas potius censentur: nam alia illa, que protulerunt, adducere pro se ipsi quoque potuerunt Nestoriani, qui reuera Monothelite extiterunt, antequam hoc nomen audiretur: definiebant scilicet Christum hominem a uerbo , aiebantque hominem diuini uerbi merum esse instrumentum, illudque simile ferramentis, quibus artifex utitur, quibusque motum imprimit, cum a se nullum prorsus habeant.

XIII. Inde factum est, ut in epistola Agathonis pape ad Constantinum imperatorem, que in sexta Synodo act. 4 relecta est, inter recensenda testimonia hereticorum pro una operatione, de Nestorio  hec habeantur. »Item ex libro Iu Nestorii hominicole, quem inscripsit preclare initiationis . Inconfusas custodimus naturas, non secundum substantiam unitas, sed uoluntate; propter quod earum unam uoluntatem, operationem, et dominationem statuimus, dignitatis equalitate ostensa. Deus enim uerbum assumens, quem predestinauit hominem, per potestatis rationem, ad eum non est secretus, propter prestitutum affectum.«

XIu. Quam uero uoluntatem Monothelite intelligerent, et humane nature detraherent, facultatem ipsam uolendi, an solam operationem, disputant recentiores theologi; sed immerito, ut mihi quidem uidetur: controuersiam enim fidei, eamque maximam, imprudenter reuocant ad leuem illam philosophorum  questionem, utrum facultates anime reipsa differant ab ipsius substantia; si enim non differant, qui possit abesse uolendi facultas, ubi anima est?

Xu. uolebant igitur, in quo erant heretici, humanam in Christo naturam esse instrumentum diuine persone: instrumentum, inquam, non quod ageret cum ageretur, ut sentit Ecclesia, sed quod ageretur tantum, aut potius pateretur, instar instrumentorum uite expertium, que ex se, suoque proprio motu agunt nichil, sed pure patiuntur ab artifice.

XuI. Ita uero si constituta sit Monothelitarum heresis, consonant mirifice omnia, que uel ipsi  pro se afferunt, uel ipsis Catholici obiiciunt. Proferunt illi pro se duo potissimum, nempe quod, cum ita 178 sentiunt, et a damnatis in concilio Chalcedonensi hereticis recedant longe, et Christi dignitati, ut qui maxime, consulant.

XuII. Damnati sunt, inquiebant, in Concilio Calchedonensi Arius, Apollinarius, Nestorius, Eutyches, et confusionis autor Polemon. Ab his recedimus longe, et ab Ario quidem ac Apollinario, quoniam in Christo naturas duas integras perfectasque fatemur; ab aliis autem, propterea quod, et unitionem hypostaticam naturarum admittimus, contra Nestorium; et post unitionem naturas duas agnoscimus, aduersus Eutychem; et confusionem naturarum reiicimus, contra Polemonem.

 XuIII. Ad dignitatem Christi, quod huc attinet, faciunt presertim duo, unitas, atque impeccabilitas. Unitati consulere sibi Monothelite uidebantur: primum, quod uni eidemque uerbo tribuerent omnia, que dicuntur de Christo, humana et diuina. Deinde, quod non diuiderent uoces Euangelicas et Apostolicas de Christo. Denique, quod Deum uere natum de uirgine assererent, uereque passum et mortuum.

XIX. Impeccabilitatem Christi illesam seruare se iactabant, cum peccati radicem omnem euellerent, pugnam scilicet iudiciorum et uoluntatum. Neque enim duas in Christo operationes uoluntatesque ponebant, sed unicam, que Dei foret: sic enim ratiocinabantur. uoluntas eo ipso quod creata sit, peccabilis est: si qua igitur eiusmodi in Christo  ponatur, Christus peccabilis dicitur: non est autem peccabilis Christus: non est igitur in eo uoluntas creata. Deinde ubicumque sunt uoluntates due, et ille quidem duarum differentium naturarum proprie, potest esse pugna; sic enim in homine uoluntas carnis et uoluntas spiritus pugnant. Pugnare uero uoluntatem humanam cum diuina, peccare est: peccare igitur posset Christus, si humanam haberet uoluntatem: peccare autem non potest, non habet igitur humanam uoluntatem.

XX. Hec pro se heretici, Catholici uero preter uarios scripture locos, quibus humana in Christo anima uoluntasque probatur, obiiciebant potissimum quatuor. I. Quod unius uoluntatis assertores cum Docetis, Apollinarianisque, et Nestorianis, ac Eutychianis  sentirent. II. Quod repugnarent Apostelo Christum docenti, fratribus per omnia similem factum, preter peccatum. III. Quod Incarnationis perfectionem tollerent Iu. Quod perimerent ueritatem redemptionis hominum per Christum.

XXI. Obiiciebant ista Catholici, paradoxe quidem in speciem, sed reipsa uere: quantumuis enim uerbis catholicis heretici errorem dissimularent, reuera tamen sentiebant, et cum Docetis, saltem ex parte, uidebatur enim esse humana in Christo uoluntas, que nulla erat: et 179 cum Apollinarianis, quia ubi est natura rationis particeps, necesse est etiam esse naturalem ipsius operationem: et cum Eutychianis, quoniam ut omnes Patres aduersus Trinitatis  impugnatores assumunt, ubi una est operatio, una quoque natura est: et denique cum Nestorianis, humana siquidem Christi natura, si uoluntate propria, que libera, careat, merum est uerbi diuini instrumentum, operationis naturalis expers; Christusque aliud nichil est, quam homo a uerbo .

XXII. Deinde clamat Apostolus debuisse Christum per omnia fratribus similari , excepto peccato, ut interpretantur Patres: non potuit uero tanta similitudo intercedere, si Christo defuit, quod in aliis prestantissimum est , id est, operatio anime rationalis propria.

XXIII. Postea Incarnatio peracta est eo fine, ut liberaretur homo a seruitute peccati: si ergo uerbum  uoluntatem humanam non assumpsit, eam certe non liberauit, cum tamen ea uel maxime, uel sola per se seruiret, quippe que proprie sola rea est: uerbum enim non liberauit nisi quod assumpsit, liberatio siquidem efficitur , ut docent Patres.

XXIu. Denique redimere Christus homines non potuit, nisi merito et satisfactione; nullum uero est meritum, nulla satisfactio, ubi nulla operatio creata libera: nam mereri et satisfacere inferioris est, qui libere actiones passionesque idoneas superiori offenso exhibeat

XXu. Ex his constat, que fuerit Monothelitarum heresis: negabant scilicet ullam esse in Christo uoluntatem liberam preter diuinam, que humanam moueret,  ut purum instrumentum artifex.

XXuI. Illa uero heresis, ut salutis humane caput petebat, ita Catholicorum animos uehementer commouit: senserunt enim continuo agi de summa totius salutis, et id occulte moliri demonem, ut per ministros suos, speciem Catholicorum Calchedonensem fidem profitentium ementitos, persuaderet populis, aut piam esse unius operationis sententiam, aut questionem de una uel duabus uoluntatibus esse leuem, que silentio sopiri deberet potius, quam uerbis agitari.

XXuII. Inde factum, ut Christianus orbis tres in partes scinderetur; aliis duas operationes singularum Christi naturarum proprias defendentibus; aliis unicam reipsa, eamque Dei propriam dicentibus;  aliis denique ab unius aut duarum appellatione abstineri uolentibus, quasi ad sufficeret, simpliciter operationem Christi Dei et hominis profiteri; cetera enucleatius exponere, superfluum atque etiam noxium. Duas uoluntates operationesque Catholici dicebant, unicam Monothelite: nec unam, nec duas dici debere, edixit Constantius in Typo, causatus, eam fuisse Honorii pape sententiam. Quo iure id causatus sit, nunc uidendum.

180 XXuIII. Parentum etate multi, cum audirent hereticos Honorio crimen heresis Monothelitarum obiicere, et importune congerere testimonia, falsa quidem reipsa, sed probabilia tamen in speciem,  crediderunt temere rem ita se habere; opinioque uelut contestata obtinuit. Nunc uero postquam agitata est diligentius sanctiusque causa, pauci numero, iique uel suspecte aliunde fidei, uel non maxime autoritatis, Honorium Monothelismi damnant, reliqui bene multi absoluunt.

XXIX. Quam illi inconsiderate sentiunt, tam illi circumspecte; neque enim aliter de questione scripsit Honorius, quam S. Leo, nisi quod fidei dogma sanctus Leo breuius pressiusque, prolixius Honorius exposuit. Ita S. Leo: »Agit utraque forma cum alterius communione, quod proprium est; uerbo scilicet operante, quod uerbi est; et carne exequente, quod carnis est.« Honorius: »Utrasque naturas in uno Christo unitate naturali copulatas cum alterius communione  operantes, atque operatrices confiteri debemus: et diuinam quidem, que Dei sunt, operantem et humanam, que carnis sunt, exsequentem, etc.«

XXX. uidetur ergo fere superfluum, diutius in hoc argumento uersari, presertim cum epistole due Honorii, que in sexta Synodo prolate sunt act. 12 et 13, si conferantur cum ipsa definitione fidei ab eadem Synodo composita, nulla in parte inueniantur differre, nisi quod, et in priore fit mentio unius uoluntatis, et in utraque, per quamdam economiam, ad cercendas animorum contentiones, prohibetur, ne unius uel duarum operationum uoces inter predicandum usurpentur.

XXXI. uerum prior differentia nullius est momenti, posterior parui ad rem, qua de agitur: nam  una illa uoluntas, cuius meminit Pontifex, nichil ad questionem Monothelitarum pertinet: fuit enim humana et spiritus propria, excludens eam dumtaxat, que carnis dicitur, queque in nobis originis peccato infectis aduersus rationem rebellat. Negauit id unum scilicet Honorius, quod et omnes Catholici, assumptam esse a uerbo naturam, in qua pugnantes inter se forent uoluntates, et existeret fomes, ut aiunt, peccati. Istud aperte ostendunt hec uerba: »Unam fatemur uoluntatem Domini nostri Iesu Christi, quia profecto a Diuinitate assumpta est nostra natura, non culpa; illa profecto, que ante peccatum creata est, non que post preuaricationem uitiata.« Et postea: »Non est itaque assumpta, sicut prefati sumus, a Saluatore uitiata natura, que repugnaret  legi mentis eius; sed uenit querere et saluare quod perierat, id est, uitiatam hominis naturam: nam lex alia in membris, aut uoluntas diuersa non fuit, uel contraria Saluatori, quia super legem natus est humane conditionis, etc.«

XXXII. Hunc in sensum accipi debere uerba Honorii, docent tres locupletissimi testes: Ioannes Abbas, qui epistolam nomine Honorii 181 composuit: Ioannes Iu, Honorii post annum medium successor, in Apologia; et sanctus Maximus martyr, utriusque testimonio sanctum Pontificem defendens, partim in disputatione cum Pyrrho, partim in epistola ad Marinum

XXXIII. Abbas igitur Ioannes apud Maximum:  »Unam uoluntatem diximus in Domino, non Diuinitatis eius et humanitatis, sed humanitatis solius. Cum Sergius scripsisset, quod quidam duas uoluntates in Christo contrarias dicerent, rescripsimus, Christum non duas uoluntates contrarias habuisse, carnis, inquam, et spiritus, sicut nos habemus post peccatum, sed unam tantum, que naturaliter humanitatem eius signabat.«

XXXIu. Ioannes Iu, uel Ioannes idem Abbas ipsius nomine: »Predictus ergo decessor meus docens de mysterio Incarnationis Christi, dicebat non fuisse in eo, sicut in nobis peccatoribus, mentis et carnis contrarias uoluntates: quod quidam ad proprium sensum conuertentes, Diuinitatis eius et humanitatis unam eum uoluntatem docuisse suspicati  sunt; quod ueritati omnimodis est contrarium.«

XXXu. Obseruandum obiter ad hec testimonia, ualere ipsa plurimum ad euertendam coniecturam nuperi Historie Monothelitarum scriptoris. Querenti enim qua ratione posset obiectionem repellere, uenit in mentem opinari, corruptionem, quam a Grecis factam in literis Honorii queritur Maximus, in eo fuisse positam, quod pro noua uoluntate, quam dixisset Honorius, unam substituerint, cum Latinas uoces interpretarent Grece. uerum si res ita se haberet, nec idonea foret interpretationis ratio, qua uterque Ioannes utitur; nec tolerari posset amborum patientia, de corruptione tacentium; imo nec ferri Ioannis Diaconi socordia qui Grecam epistolam cum authentica Latina contulit in Synodo,  nec de fraude tanti momenti Patres monuit.

XXXuI. Quid ergo, inquies, sexta Synodo fiet? an errauit et quidem sciens, cum post utriusque Ioannis solemnem, datis ad Imperatorem litteris, expositionem, Honorium damnauit, uelut unius uoluntatis asserte, reumque ex suis ipsius epistolis peregit? Non errauit procul dubio sancta Synodus, cum foret ecumenica: ex suis, fateor, epistolis damnauit Honorium; sed quod unius uoluntatis asserte reum fecerit, id enimuero nego; imo contendo, non posse quidquam ex Synodi actis afferri unde id concludi queat, quod mox demonstrabitur, ubi de integritate actorum cum Baronio disseruerimus.

XXXuII. Diximus orbem Christianum scissum  fuisse tres in partes, propter motam de una Christi uel duabus uoluntatibus a Monothelitis questionem. Ut pax Ecclesie redderetur, et orbi concordia, collectum est sextum Concilium Constantinopoli, in quo Catholici pre zelo et ardore ueri dogmatis defendendi uno eodemque anathemate 182 perculerunt Ecthesim Heraclii et Typum Constantii, hoc est, unius operationis defensores Monothelitas, et Mono thelitarum fautores, qui de una et duplici operatione taceri uellent.

XXXuIII. Hoc anathemate implicatus reperitur Honorius in actis Concilii, qualia nunc habentur: opinatur Baronius non haberi sincera, opinionemque suam ita probabilibus coniecturis confirmat, ut  uiris etiam doctis eam persuaserit. Sincera esse que habentur, contendunt alii, multisque et grauibus argumentis pugnant

XXXIX. Ad opinionem suam firmandam Baronius argumentis quatuor utitur: ait enim, nec Honorii ex parte quidquam fuisse cause, cur damnaretur; nec potestatem habuisse Synodum, qua primam sedem iudicaret; nec fuisse tacituros, qui aderant, sedis Apostolice Legatos, si quid eiusmodi attentatum fuisset; nec adulteratorem denique adulterandique causas latere.

XL. Primum ex eo conficit: I. Quod epistole due Honorii nichil Monothelismi contineant, nec damnent ullo modo duas uolantates, nisi que mutuo pugnent, ut caro et spiritus: quod catholicum est.  II. Quod in suis literis Agatho Honorii successor affirmet precessores suos integros fide purosque erroris exstitisse. III. Quod literarum Agathonis momentum per se grauissimum augeat Synodi ecumenice autoritas, cum eas quasi ab ipso Petro conscriptas recepit.

XLI. Concludit alterum eo maxime argumento, quod prima sedes a nemine iudicetur, eamque iuris canonici regulam traditione, usu et auctoritate multorum, siue summorum Pontificum, siue Patrum, confirmat.

XLII. Iam uero tertium probat coniecturis. Legati, ait, si quid contra sedis Apostolice honorem tentari uidissent in causa Honorii, restitissent certe eodem, aut etiam maiore studio, quam quo calumniam  uigilio in eadem Synodo illatam repulerunt: neque enim par tantum, sed etiam longe maior ratio impellebat, siquidem uigilii memoria remotior foret, Honorii pene presens. Deinde id unum Cardinales Legati sedis Apostolice Presbyteri duo, et Diaconus Ioannes habuerunt in mandatis, »ut nichil presumerent augere, uel minuere aut mutare, sed traditionem huius Apostolice sedis, ut a predecessoribus Apostolicis Pontificibus instituta est, sinceriter enarrare.« Missi uero ab Occidentali Synodo Episcopi in aliud nichil damnandum consentire poterant, quam quod ipsa Synodus, cuius erant uicarii, prius damnasset; alioquin peccassent in religionem sui muneris, et in obseruantiam sedis Apostolice, cuius integritas et fides uidebatur ledi, uel ipsa capitis  accusatione. At Synodus Occidentalis nichil statuerat in Honorium, nichil Pontificis tam sancti culpauerat.

XLIII. Quartum denique sic conficit. Theodorus damnatus est 183 in uI Synodo, nec usquam actorum ipsius mentio fit: adulterauit igitur acta, et quidem priusquam ederentur, nomenque Honorii, deleto suo, substituit. Damnatum probat, partim quia Monothelita fuit, Macariique Antiocheni fidem subscripsit; partim quod nemini Synodus parcitum uoluerit, qui in ea heresi fuisset. Adulterasse acta, ex silentio colligit, insertosque post II actionem quaterniones, quibus damnatio Honorii contineretur, factamque adulterationem ante acta edita dataque  Legatis sedis Apostolice, aliorumque Patriarcharum, exemplaria. Id uero facinoris quis tentare ausus, nisi is, cuius maxime intererat, fueratque in Romanos Pontifices uetus odium, ut qui ab Imperatore importunis precibus obtinuerat, ne uitaliani nomen sacris diptychis inderetur. Perficere uero potuit quod tentare ausus, quoniam cum, defuncto Georgio, restitutus esset in sedem Constantinopolitanam anno 682 in potestate habuit acta ipsa authentica, priusquam ex urbe regia Legati Romani recederent: ipsis igitur ac aliis uitiata tradidit.

XLIu. Qui aliter quam Baronius de tanta causa sentiunt, illi ut duum sunt generum, ita diuersas ad primum Cardinalis argumentum responsiones  adhibent. Qui Honorium credunt Monothelismi reum, negant indulgendum humanis hac in parte coniecturis, sed standum iudicio ecumenice Synodi, quippe cui presedit Spiritus sanctus, Legati sedis apostolice interfuerunt, summi Pontifices eumdem honorem, quem aliis quinque uniuersalibus, paremque uenerationem exhibent, uniuersa Ecclesia Catholica consensum prebuit, et Ecclesia Romana suum cultum ad initium usque nostri seculi testatum esse uoluit publicis suis precibus, dum in festo S. Leonis II legendam prescriberet tertiam hanc quartamque Lectionem, ad matutinum Officium. »Hic suscepit sanctam sextam Synodum, que nuper per Dei prouidentiam in regia urbe celebrata est, Greco eloquio conscriptam, exequente  ac residente piissimo ac clementissimo magno Principe Constantino intra palatium, quod appellatur Trullus: simulque cum eo residebant Legati sedis Apostolice, et duo Patriarche, Constantinopolitanus et Antiochenus, atque centum quinquaginta Episcopi: in qua Synodo condemnati sunt Cyrus, Sergius, Honorius, Pyrrhus, Paulus et Petrus, necnon Macarius cum discipulo suo Stephano; sed et Polychronius nouus Simon, qui unam uoluntatem et operationem in Domino Iesu Christo dixerunt, uel predicauerunt, etc.«

XLu. Nunc aliter ista breuiusque leguntur. »Probauit acta sexte Synodi, que Constantinopoli celebrata est, presidentibus Legatis sedis Apostolice, presente quoque Constantino Imperatore, et duobus  Patriarchis, Constantinopolitano et Antiocheno, ac centum et septuaginta Episcopis, quam et in Latinum transtulit. In eo Concilio Cyrus, Sergius 184 et Pyrrhus condemnati sunt, unam tantummodo uoluntatem et operationem in Christo predicantes.«

XLuI. Qui uero Honorium erroris purum arbitrantur, aliam ob causam damnatum defendunt, nempe quod »autorum noui heretici dogmatis prauis assertionibus fomentum impenderit;« quod »hereseos fautor, concursor atque confirmator extiterit;« quod »Apostolicam Ecclesiam non Apostolice traditionis doctrina lustrauerit; sed profana proditione immaculatam maculari permiserit;« quod »flammam  heretici dogmatis, non ut decuit Apostolicam autoritatem, incipientem extinxerit, sed negligentia confouerit;« quod »immaculatam Apostolice traditionis regulam, quam a predecessoribus suis accepit, maculari consenserit.«

XLuII. Ad alterum Baronii argumentum, nichil melius afferri potest testimonio Adriani II, Pontificis, de suo predecessore dicentis, in Synodo Romana, quod in uIII Synodi action. 7 refertur. »Intolerabilis est ista presumptio, et hanc aures precordiorum, fateor, sustinere non possunt. Quis autem uestrum tale quid, precor, audiuit, uel quis huiusmodi temeritatis, saltem lectione, immensitatem inuenit? Siquidem Romanum Pontificem de omnium Ecclesiarum Presulibus iudicasse legimus,  de eo uero quemquam iudicasse non legimus. Licet enim Honorio ab Orientalibus post mortem anathema sit dictum, sciendum tamen est, quia fuerat super heresi accusatus, propter quam solam licitum est minoribus maiorum suorum motibus resistendi, uel prauos sensus libere respuendi, quamuis et ibi nec Patriarcharum, nec ceterorum Antistitum cuipiam de eo quamlibet fas fuerit proferendi sententiam, nisi eiusdem prime sedis precessisset autoritas.

XLuIII. Quod pertinet ad Legatos, facilis est solutio rationis, quam Baronius ex ipsorum silentio desumit. Nam primo, sunt qui eos timiditatis accusent, ut qui meticulose cesserint Orientalibus, Sergii sui, quem mirifice colerent, nec subducere possent  anathemati, dedecus communione damnationis cum Romano Pontifice minuere uolentibus. Deinde, sunt qui prudentem economiam laudi dent, siquidem communem uniuerse Ecclesie pacem unius hominis honori pretulerint. Tertio, non improbabiliter aliqui id eis in mandato datum credunt, quod et testimonio Adriani mox allato probant. Quarto, nichil aliud forsan in Concilio factum Honorio, quam quod in Synodo Romana, et in Agathonis literis; nisi quod Constantinopoli patentius et expressius actum, quod in Synodo Romana, ipsisque Agathonis literis implicite et subobscure.

XLIX. Iam quod dicitur de Theodoro actorum corruptore, fidem fere omnem omni ex parte superat. Nam primo, quod propter Monothelismum depositus  sit, et quidem paulo ante Synodum, nemo ueterum tradit, nemo ante Baronium: quamquam suspicio Baronii 185 non improbabilis uidetur: nam et Macarii Antiocheni fidei subscripsit; et eo facto depositionem meruit, qua Macarius mulctatus est. Deinde, etsi consenserit Macario, quemadmodum et Georgius successor, at pertinax non mansit, sed Georgium imitatus, resipuit: quamobrem defuncto mox successit, restitutus in sedem prius relictam. Synodus uero neminem proscripsit, nisi aut defunctum aut pertinacem.

L. uerum etsi ficte professus dicatur catholicam fidem cupiditate sedis recipiende, etsi retinuerit animo non tantum errorem, sed etiam odium in  sedem apostolicam, qua ratione tandem potuit, quamuis maxime tentauerit, toties acta uitiare, quoties Honorii mentio facta est? quomodo licuit homini uni professionem fidei Episcoporum manibus subscriptam, ipsasque Constantini imperatoris literas adulterare? Annon erat fides sigillis obsignata? Annon suas literas Constantinus apprime Catholicus manu sua subscripsit? An precipiti imprudentia, et non matura potius, ut in re tanti momenti par erat, lectione recognouit, quod subscriberet? An ipse etiam Imperator, quem Constantino Magno Synodus parem dixit, uenit in societatem facinoris cum Theodoro? Quis sibi, quis aliis persuadeat, id tentatum a Principe tam pio, tamque ardenter Catholico, ut ipsiusmet parentis Typum, auique Ecthesim  proscripserit?

LI. Baronius igitur, etsi pie totam ingenii doctrineque, quibus ualebat plurimum, uim adhibuerit, ad eam muniendam Honorii defendendi rationem, quam unicam ualere credidit, paucis tamen eruditis fecit utcumque satis: maxima pars auscultare non destitit antiquis Scriptoribus, quibus nunquam in mentem uenit arguere uitii, imo nec in dubium reuocare acta uI Synodi, multo minus alia publice fidei instrumenta suppositionis damnare. Quare aliam inierunt uiam, aliamque defensionem Honorii moliti sunt.

LII. Ioannes u, qui duodecimus ab Honorio Pontificatum gessit, unusque fuit Legatorum Agathonis ad sextam Synodum, cum Romam Constantinopoli  reuerteret, attulit acta Synodi, que cum literis Imperatoris deferenda Romam accepit. Qualia uero accepit? Integra, an uitiata? Si integra, cur reuocantur in dubium, que scripsit Leo II integris actis de Honorio consona? Si uitiata, quomodo facinus non agnouit, cum rerum pars magna fuerit? Si agnouit, quomodo non admonuit summum Pontificem, questusque est de nefario scelere? quomodo summus ipse Pontifex in re tam infanda conticuit? quomodo corruptorem non postulauit nefandi sceleris apud imperatorem? quomodo consentanea actis et imperator scripsit, et ipse pontifex rescripsit? quo crimine uir sanctissimus acta uitiata, sedi Apostolice iniuriosa, plenaque calumniis in Honorium, non approbauit tantum, sed etiam, retento uitio.  Latina fecit, Hispanisque recipienda 186 pariter ac Gallis misit? quomodo uitium istud in professionem fidei a summis Pontificibus emittendam induxit? Si hec incredibilia non sunt, qualia tandem sunt?

LIII. Iam uero quid faciemus aliis aliarum sedium magnarum Legatis? retuleruntne et ipsi suas in Prouincias acta uitiata, an integra? Si integra, quomodo ex iis emendata non sunt, que uitium passa erant, maxime cum septima et octaua Synodi cogerentur ex orbe toto? Si uitiata, qui fieri potuit, ut de uitio nullus ex septuaginta quinque supra centum Episcopis, nullus e Presbyterorum infinita pene multitudine uerbum diceret scriberetque? An  totus orbis ea tempestate obstupuerat eo usque, ut et uitium et facinus agnoscere non posset, tot Episcopis, totque Clericis actorum Synodi consciis, et accusare ualentibus, uel si agnosceret, uni homini neque potentissimo, neque optime fame, neque gratiosissimo Principibus adularetur?

LIu. Quid plura persequar? quid consequentium seculorum, quid summorum Pontificum, Conciliorum generalium, illustrium Scriptorum, aut Honorii condemnationem, aut de corruptione actorum silentium? quid Ecclesie ipsiusmet Romane tam diuturnam in Officio S. Leonis II confessionem? quid infinita eiusmodi argumenta?

Lu. Constans igitur cum sit actorum integritas, constans pariter Honorii , inquirendum  est, que fuerit tante damnationis iusta causa: nam sextam Synodum, aut reiicere uelut spuriam, quod fecit Albertus Pighius; aut damnare erroris, in questione facti, quod uisum quibusdam; aut usurpate auctoritatis in iudicio Honorii accusare, quod ab aliis tentatum; non est, ut ego quidem reor, hominis, qui consentanea loqui uelit: nam si ualeant exceptiones eiuscemodi tres aduersus sententiam in Honorium a uI Synodo latam, merito quesierit aliquis, quod factum antea, cur his non sint usi, qui post Synodum uixerunt, ueteres Honorii defensores; cur consequentes Synodi ecumenice, septima et octaua, sextam aut uelut spuriam non reiecerunt, aut tanquam errantem secute sunt; cur summi Pontifices non modo non reclamauerunt  aduersus illegitimi iudicii ream, sed eam potius pari cum quinque precedentibus ueneratione prosecuti sunt; cur in eam iurarunt Episcopi Episcoporum, cum in sedem Apostolicam ascenderent; cur cum in eam iurarent, non modo definitionem fidei laudarunt, sed etiam damnati Honorii nominatim meminerunt

LuI. Omitto dicere, non solum de sancto Leone II, qui Synodum, etiam qua parte accusatur Honorius, Latinis et legendam et recipiendam exhibuit, sed etiam de Gallicanis Hispanisque Presulibus, qui exhibitam recepere; imo et de Collectoribus Canonum doctissimis Yuone, Anselmo, Deusdedit, et Gratiano, qui sextam Synodum 187 accensuerunt  aliis, sine exceptione ulla aut animaduersione. Annon erat utraque maxime opus, si uel spuria sit sexta Synodus, uel erroris, usurpateque autoritatis rea?

LuII. Ut iusta damnationis causa, quam inquirimus, manifeste appareat, uidentur mihi tria ostendenda. Primum, quod antea assertum, non posse concludi ex actis, imo neque eorum, qui actis uel conficiendis interfuerunt, uel recognoscendis impensius studuerunt, testimonio, damnatum a Synodo Honorium, quod unius in Christo uoluntatis assertor esset. Alterum, damnationis aliam causam, et a Synodo indicari, et ab aliis eiusdem etatis constanter concordanterque tradi. Postremum, iustam fuisse, quam illi tradunt, damnationis causam.

 LuIII. Quod pertinet ad primum, sex omnino in locis actorum afferri uidetur causa, cur Honorius damnetur. Act. XIII, pag. noue Editionis 944, quod eius epistola ad Sergium dissentanea sit Patribus. Ibidem, quod Sergii mentem in omnibus sequatur, et dogmata confirmet. Act. XIu, pag. 972, quod eius epistola in unam eamdemque impietatem cum scriptis hereticorum concurrat. Act. XuIII, pag. 1024, quod per eum perinde atque per alios demon disseminauerit heresim unius uoluntatis et operationis, etc. Act. eadem pag. 1044, quod predicauerit unam uoluntatem et operationem. Eadem Act. pag. 1053, quod secutus sit Theodorum, Sergium, Pyrrhum, etc.

LIX. Ex his locis contendo, si modo referantur,  ut se habent, concludi non posse Honorium a Synodo perculsum anathemate, propterea quod unicam in Christo uoluntatem docuisset, sed tantum quod docentibus fauerit, docendique opportunitatem suppeditauerit.

LX. Primus locus sic se habet. »Retractantes dogmaticas epistolas, que tanquam a Sergio quondam Patriarcha huius regie urbis scripte sunt, tam ad Cyrum, qui tunc fuerat Episcopus Phasidis, quam ad Honorium quondam Papam antique Rome; similiter et epistolam ab illo, id est, Honorio rescriptam ad eumdem Sergium: hasque inuenientes omnino alienas existere ab Apostolicis dogmatibus, et a definitionibus sanctorum Conciliorum, et cunctorum probabilium Patrum, sequi uero falsas doctrinas  hereticorum, eas omnimodo abiicimus, et tanquam anime noxias execramur.« Atqui eo loci nullus sermo fit expresse de una Christi uoluntate, sed tantum generatim de falsis doctrinis abhorrentibus ab Apostolorum traditione. Abhorrent quidem Sergii et Pyrrhi doctrine ab Apostolorum de fide traditione: abhorret uero inconsulta Honorii, ignauiter nolentis obsistere hereticis, economia a generosa fortitudine Pauli, aliorumque Apostolorum, contestantium, Deo magis quam hominibus obsecundari oportere.

LXI. In secundo loco Synodus, postquam nomen eorum proscripsit, 188 quorum Agatho Papa mentionem fecerat in epistola, id est, Theodori  Pharanitani, Cyri Alexandrini, Sergii, Pyrrhi, Petri et Pauli Constantinopolitanorum, eosque »ut pote contraria recte fidei sentientes anathemati submitti definiuit.« Pergit in hec uerba: »Cum his uero simul proiici a sancta Dei Catholica Ecclesia, simulque anathematizari preuidimus et Honorium, qui fuit Papa antique Rome, eo quod inuenimus per scripta, que ab eo facta sunt ad Sergium, quia in omnibus eius mentem secutus est, impia dogmata confirmauit.«

uerumenimuero locus hic tantum abest, ut probet, Honorium unius uoluntatis asserte damnatum, ut in contrarium afferri queat: mentem enim Sergii secutum esse, non est de dogmate consensisse, sed adhesisse consilio de silentio indicendo; Grece  enim legitur , id est, consilio famulatum, quo facta impia eius dogmata confirmauit, non consentiendo, sed conniuendo.

Obseruo ad hunc locum, proiici ab Ecclesia mortuorum nomina, eosque anathemati submitti, aliud nichil esse, quam coram nomina ex sacris diptychis deleri, et in Ecclesia, uel omnino non appellari, uel non sine infami elogio atque dedecore.

Tertius locus continet sententiam Synodi de libellis, cartis, et opusculis, que a Chartophylace prolata fuerant, et coram Patribus lecta, inter que Honorii epistole due fuerunt, , , . His perspectis,  cognouimus in unam ipsam eamdemque impietatem tendere, et uelut profana ac animis perniciosa continuo igni tradenda censuimus. Sed cum in eamdem dispari modo impietatem tendere possint scripta duo; alterum, quia dogma: alterum, quia dissimulationem dogmatis continet: concludere non licet inde, Epistolis Honorii contineri definite hereticum dogma, sed alterutrum dumtaxat indefinite.

LXII. Nihilo plus ualet quartus locus: ait enim Synodus, »demonem per organa sua, id est, Theodorum, Sergium, Pyrrhum, Petrum et Paulum, et Honorium, ac Cyrum, atque Macarium, et Stephanum Ecclesie continenter erroris scandala excitare, unius uoluntatis et operationis in duabus naturis Christi heresim in populum Catholicum spargendo.«  uerum heresis et docendo et docentibus conniuendo spargitur. Quare concludi ex hoc loco, quo Synodi definitiua, ut loquuntur, sententia continetur, nichil aliud legitime potest, quam quod alterutro modo ad heresim spargendam Honorius contulerit.

LXIII. Quintus locus habet in speciem plus aliquid momenti. Synodus enim cum interrogaretur ab Imperatore, an omnes definitioni sponte subscripserint, exclamat, in hec uerba: »Nestorio et Eutychi, et Discoro anathema. Apollinari et Seuero anathema. Consentaneis 189 eorum anathema. Theodoro Pharanite anathema. Sergio et Honorio anathema. Pyrrho et Paulo anathema. Macario et Stephano et Polichronio anathema. Omnibus hereticis anathema. Qui predicauerunt, et predicant,  et docent ac docturi sunt unam uoluntatem, et unam operationem in dispensatione Domini nostri Iesu Christi, anathema.« uidentur enim omnes qui appellati sunt, »dici heretici, qui quidem predicauerint unam uoluntatem.« uerum distinctione punctorum euanescit omnis argumenti uis et species: nam anathema dicitur hominibus nominatim appellatis, unam eamdemque ob causam in exclamatione, ob quam in definitione, de qua mox actum. Tum adiecto puncto subiungitur, »Omnibus hereticis anathema.« Iterum adiecto puncto, »Qui predicauerunt et predicant, et docent ac docturi sunt unam uoluntatem et unam operationem in dispensatione Christi Dei nostri, anathema.«

 LXIu. Postremus locus in prosphonetico ad Imperatorem parum admodum ualet, ad Honorium unius uoluntatis asserte reum peragendum, multum ad absoluendum. Sic enim se habet: »Superfluas uocum nouitates et harum adinuentores procul ab ecclesiasticis septis abiicimus, et anathemati merito subiicimus, Theodorum Pharanitanum, Sergium et Paulum, Pyrrhum simul et Petrum, qui Constantinopoleos Presulatum tenuerunt, insuper et Cyrum qui Alexandrinorum sacerdotium gessit, et cum eis Honorium, qui fuit Rome Presul, ut pote qui eos in his secutus est.« Grece, . Obseruandum autem, Honorium ab aliis seiungi quasi disparis conditionis esset, et damnatum dici, quod aliis famulatus obsecutusque sit,  hoc enim significat uox . Peruersis uero consiliis aliorum famulatus est, non resistendo, ut par erat, sed per imprudentem silentii iussionem fauendo: quo silentio abusi heretici dogma Catholicum de duabus uoluntatibus populos sensim sine sensu dedocere tentabant. Non igitur heresis asserte reus fuit, sed fote; non consensionis cum hereticis, sed inconsulte dissimulationis.

LXu. Quoad secundum: Imperator Constantinus, qui Synodo interfuit, et summus Pontifex Leo, qui acta e Grecis Latina fecit, Honorium non heresis causa, sed alterius facinoris damnatum tradunt.

Constantinus igitur in Edicto, »Anathematizamus eos, inquit, qui nouorum dogmatum autores et fautores sunt: Theodorum dicimus, qui fuit Pharanitanus  Episcopus, et Sergium, qui fuit huius urbis Antistes, moribus Theodoro et impietate parem, atque etiam Honorium, qui fuit antique Rome Papa, horum fautorem, adiutorem et confirmatorem heresis,« etc. Homines qui damnantur, duum generum facit, dogmatum autores et fautores: Theodoro et Sergio uelut autoribus, Honorio tanquam fautori, dicit anathema.

Synodi porro mentem nemo melius intellexit, quam Imperator, 190 ut qui rebus Theologicis apprime erat eruditus, Synodique actionibus indefesse interfuit, imo etiam pars optima extitit. Cum paulo ante dixisset de Sacerdotibus, qui peruerse Ecclesias gubernarunt. »Hi sunt, inquit, Theodorus,  qui fuit Pharan Episcopus, Sergius, qui fuit nostre a Deo conseruande regie urbis Antistes, ad hec Honorius, qui fuit antique Rome Papa, huiusmodi hereseos confirmator, qui etiam sibi ipse pugnat,« etc. uocat confirmatorem hereseos, propter inconsultam economiam: arguit quod pugnet secum, quia cum catholice reipsa sentiret in literis, non tamen spiritu, quo ad profligandam heresim opus erat, et locutus est et egit.

LXuI. Leo II. In epistola ad Constantinum Imperatorem. »Anathematizamus noui erroris inuentores, id est, Theodorum Pharanitanum Episcopum, Cyrum Alexandrinum, Sergium, Pyrrhum, Paulum, Petrum, Constantinopolitane Ecclesie subsessores  magis, quam Presules; necnon et Honorium, qui hanc Apostolicam Ecclesiam non Apostolice traditionis doctrina illustrauit, sed profana proditione immaculatam maculari permisit.«

In epistola ad Episcopos Hispanie. »Condemnatione mulctati sunt Theodorus Pharanitanus, Cyrus Alexandrinus, Sergius, Pyrrhus, Paulus, Petrus, Constantinopolitani, cum Honorio, qui flammam heretici dogmatis non, ut decuit Apostolicam autoritatem, incipientem extinxit, sed negligentia confouit.«

In epistola ad Eruigium Regem. »De Ecclesie Catholice adunatione proiecti sunt Theodorus Pharanitanus Episcopus, Cyrus Alexandrinus, Sergius, Paulus, Pyrrhus et Petrus, quondam Constantinopolitani  Presules, et una cum eis Honorius Romanus, qui immaculatam Apostolice traditionis regulam, quam in predecessoribus suis accepit, maculari consensit.«

LXuII. Ut tanti testimonii momentum perpendatur, obseruandum: I. A nemine eruditorum nunc audiri Baronium, qui aduersus Imperatoris Summique Pontificis litteras quasi supposititias reclamat. II. Leonem summa diligentia perlegisse acta que transtulit. »Gestorum synodalium, inquit, seriem recensentes, curiosaque diligentia singula queque gesta flagitantes, eadem que Apostolice sedis Legati narrauerant, scriptis consonantibus conuenire reperimus. Comperimus enim,« etc. III. Legatos sedis Apostolice non interfuisse tantum, sed etiam  prefuisse actionibus Concilii, in quibus actum est de Honorio: imo definitioni et prosphonetico, in quibus damnatur, subscripsisse primos omnium, atque ita fieri non potuisse, ut sinerent se actis suppositis illudi, illusique Pontificem in errorem ducerent. Iu. Legatorum nomine non eos tantum intelligi debere, qui locum Agathonis tenerent, sed etiam qui a Concilio Romano missi cum Monachis in 191 Concilio censentur, eosque omnes nec rudes fuisse, nec imperitos doctrine fidei, sed eruditos apprime, licet secularis eloquentie expertes; quare non potuisse tam supine falli, ut neque sententiam Concilii, quam ipsi presidendo tulissent, acque actorum integritatem, que subscripsissent, satisque Pontificem curiose interrogantem docerent.  u. Non aliud obiectum fuisse Honorio, quam quod Sergio consentiret, atque adeo foueret heresim. Consensit uero tantum, qua parte Sergius ficto pacis nomine dissimulandum censebat, uterque igitur concordie studio fouit heresim: sed Honorius alienam, quia non peremit; suam Sergius, quia dissimulauit. Subscripsit uterque similia reprobatis duobus scriptis Imperatorum; sed Honorius, Typo Constantis, quo nichil imperabatur preter silentium; Sergius, Ecthesi Heraclii, qua preter silentii indictionem continebatur unius uoluntatis professio.  Typus porro damnatus est a Martino I, uelut impius, et a tota Synodo Lateranensi reiectus, allatis rationibus, que ut sancta Synodo digne, ita ineluctabilis sunt momenti.

LXuIII. Facile nunc conficitur, quod fuerat in partitione tertium: constat enim peccasse Honorium sua illa economia, qua uoluit, de una uel gemina operatione taceri, cum tamen religionis causa exigeret, aperte geminam defendere: ne scilicet ab Eutychianorum reliquiis fides de duabus naturis inconfusis, impermixtis, et indistinctis, que oblique petebatur, nutaret. Nullum uero peccatum est, quod fidei Catholice noceat, quin ab Ecclesia merito uindicari queat; nequit autem, si exemptus sit e uiuis qui peccauit, nisi eraso de sacris tabulis  nomine, infamata memoria, et combustis libris, que tria Synodus aduersus Honorium exercuit: eradi porro nomen de sacris diptychis id ipsum est, si agitur de mortuis, quod ab Ecclesia proiici; infamari memoriam nichil aliud, quam propter nocumentum illatum fidei damnari; comburi libros, est indignos dici qui legantur.

LXIX. Nihil uero mirum, eadem pena erroris fautores, etiam negatiuos, si licet ita loqui, qua autores ipsos, affici; eadem enim utrosque culpa teneri docent summi Pontifices.

Innocentius primus ad Patres Mileuitanos: »Caueat pastoralis cura ne duarum ouium dira contagia serpant forsitan per uulgus incautum, rapacique lupus corde letetur intra ouile dominicum tantas  ouium fusas cateruas, dum a custodibus dissimulanter habetur uulnus duarum. Prospiciendum est ergo, ne permittendo lupos, mercenarii magis uideamur esse quam pastores.«

Celestinus I ad Episcopos Galliarum: »Timeo ne conniuere sit hic tacere: timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret ueritas, 192 si falsitas displiceret: merito namque causa nos respicit, si silentio faueamus errori.«

Leo I, epist. 93, ad Turibium: »Si profanis erroribus Sacerdotum corda non resistunt, qua conscientia honorem sibi debitum uendicant, qui pro animabus sibi creditis non laborant? Bestie irruunt,  et ouium septa non claudunt: fures insidiantur, et excubias non pretendunt: morbi crebrescunt, et remedia nulla prospiciunt,« etc.

Felix II ad Acacium Constantinopolitanum. »Negligere, cum possis deturbare peruersos, nichil est aliud quam fouere; nec caret scrupulo societatis occulte, qui euidenter facinori desinit obuiare,« etc.

Synodus Lateranensis sub Martino I, de Typo Constantis agens. »Similiter, inquit, malum est, peius amplecti, et cum ipso melius indiscrete proiicere.«



193 DISSERTATIO III. APPENDIX AD NOTAS CAPITIS Iu, De usu pallii.


 I. Pallii nomine, qua significatione hic sumitur, genus quoddam sacri uestimenti intelligitur, quo Patriarche amiciebantur quidem, cum ordinarentur; exuebantur uero, si deponi contingeret.

II. Cuiusmodi fuerit in Ecclesia Orientali, non est huius loci disserere: ad solam enim Occidentis Ecclesiam pertinet Liber, quem illustramus; nec huius quoque loci est dicere, quis modus nostra etate sit, quis ritus conferendi, et quis usus atque autoritas; nemo siquidem id non potest facile discere ex Iuris Pontificii interpretibus. ad titulum de usu et autoritate pallii.

III. Ad sola igitur priora secula spectat hec qualiscumque est nostra Dissertatio, si tamen Dissertatio est, et non potius compendiosa quedam obseruatio

 Iu. uox pallii apud Latinitatis autores uestem illam longam significat, que aliis indumentis ita imponitur, ut subinde assumatur, cum prodeundum in publicum; deponatur. quando quisque domi apud se est.

u. In sacris ornamentis uox illa ambiguam habet significationem: sumitur enim, aliquando pro ueste sacra, que superinduitur, ut quod pluuiale dicitur, quodque cappa et casula; aliquando pro insigni quodam dignitatis eximie, quod ipsi etiam cappe casuleque imponitur: atque idcirco pallii nomen sortitur, quoniam uel pallio imponitur, sicut pallium reliquis uestibus, uel est pallii ornamentum quoddam et decus: frustra enim sunt, qui super ea nominatione  anxie querendo se cruciant.

uI. Postrema hac potestate nunc accipitur, atque ita significat idipsum proportione in Ecclesia, quod torquis in militaribus regiisque 194 Ordinibus, nimirum insigne dignitatis cuiusdam precellentis, et teniam pallio sacro circumadditam.

uII. Quoniam uero nulla est in Ecclesia dignitas Patriarchali maior, idcirco ornatus ille Patriarcharum proprius extitit, et illius presertim, qui reliquis omnibus antecellit, quique iure diuino preest, id est, summi Pontificis, siue Episcopi Romani.

uIII. Cum autem in Ecclesia dignitati potestas respondeat, pallium, de quo loquimur, una cum dignitate, plenitudinem potestatis significat, pro modo tamen persone, a qua geritur: nam in summo Pontifice,  in Ecclesiam uniuersam; in aliis Patriarchiis, in singulas suas dieceses, potestatem demonstrat.

IX. Sicut in Orientali Ecclesia nullum designari potest tempus, quo geri a Patriarchis ceperit, sic neque in Occidentali: quare perpetuus merito dici potest usus in summis Pontificibus, cum sacris operarentur, aut munia sibi propria obirent. Fuit certe usus ante annum 336, quo anno Marcus Papa Ostiensi  Episcopo permisit pallium gerere, tunc cum Electum a Clero Romano in summum Pontificem more maiorum ordinaret.

X. Non recedit igitur procul a uero sententia illorum, qui Linum Petri successorem huius ornamenti autorem faciunt. Faciunt uero Rupertus Tuitiensis, et Augustinus Patritius: ille in lib. I de diuinis Officiis cap. 27, iste lib. I sacrorum rituum, sect. de pallio.

XI. Mirabile porro est, quod scribit Rupertus, Maternum, qui ad Treuirensem Ecclesiam fundandam a B. Petro Apostolo missus est, hereditatem pallii suis successoribus reliquisse: id enim si uerum sit, fateri oportet, S. Petrum usum fuisse pallio, eoque Maternum donasse, atque adeo ab exordio nascentis  Ecclesie summos Pontifices et gessisse, et concessisse pallium. uerum, ut sine testimonio ueterum, autor ille duodecimi dumtaxat seculi tam antiquam pallii concessionem facit, ita fidem uix obtinere ualet, saltem apud homines non uehementer credulos

XII. Accepit a Ruperto, que scripsit Augustinus Patritius, autor librorum de sacris Ecclesie Romane ritibus, quos qui tribuunt Chrystophoro Marcello Corcyrensi, uidentur Marcelli prefationem ad Leonem X inter legendum pretermisisse: scribebat enim prefationem Marcellus anno 1516, sedente Leone X, cui librum dicauit: composuit librum autor anno 1473 aut 1474, sedente Sixto Iu, et regnante Federico, ut manifeste ostendit.

XIII. Quemadmodum uero summi Pontifices potestatem  suam aliquando Presulibus inferiorum Ecclesiarum communicarunt, eosque in Prouinciis remotis uicarios suos crearunt, ita communicate potestatis insigne contulerunt, que ipsa est concessio pallii: unde factum, 195 ut pristinis temporibus, quotiescumque collatum est, facta sit mentio concesse autoritatis illius, que per se summo Pontifici conuenit, nempe cogendi Synodos, exercendi de Episcopis rebusque fidei iudicia, facultatem Episcopis faciendi longius a sua Ecclesia recedendi, etc.

XIu. Quia porro uicaria potestas cum pallio tribuebatur a summo Pontifice, ius equitasque exigebat, ut qui pallium accipiebant, obligarent uicissim summo Pontifici peculiarem fidem. uerum que angustis uicarii muneris terminis obligatio fidei cercebatur  primum, latius postea extensa est.

Xu. Primis temporibus, cum pallium per literas a Pontificibus mitteretur, litere continebant, non tantum exhortationem ad uitam sanctius instituendam, munusque pastorale digne uicaria potestate implendum, sed etiam aliquando mandata de extirpandis heresibus, zizaniisque in agro Ecclesie succrescentibus. uerum de peculiari obedientia subiectioneque  nullus tunc erat sermo, fuit posteriore etate, si non semper, saltem ut plurimum. Id quod dixi de primis temporibus, constat ex epistolis Symmachi, Pelagiique II, et S. Gregorii, atque etiam ex formulis Diurni.

XuI. Non diffiteor tamen, quin pallii sacrique illius torquis communicatio fuerit arctior quedam accipientis Episcopi cum dante summo Pontifice coniunctio, ita ut per Episcopum Pontifex uideretur potestatem suam exercere in Prouinciis longius remotis, et ubique Ecclesie adesse potestate, ut qui orbem Christianum uicarii Christi regendum suscepissent. Id Pelagius I mittens Sapaudo Arelatensi pallium innuit. uices enim suas idcirco traditas significat more maiorum, »ut stabilis illius petre  sempiterna soliditas, supra quam Dominus Saluator noster propriam fundauit Ecclesiam, a solis ortu usque ad occasum, primatus sui apicem successorum suorum autoritate, tam per se, quam per uicarios suos, firmiter obtineret, etc. Sic participata solicitudine sanctam Dei uniuersalem Ecclesiam nostri per Dei gratiam rexere maiores,« etc.

XuII. Quoniam uero sexto septimoque seculo mittebatur pallium Episcopis, etiam extra Imperii ditionem positis, factum est, ut quo tempore summi Pontifices pene seruirent sub Exarchis Imperatoribusque, eoque suspicaciores forent Exarchi ac Imperatores, quod uix Rome dominatum retinerent, aduersus inuadentes aliarum gentium Reges: factum, inquam, est ut Pontifices, cum pallium mitterent,  consensum Imperatoris expeterent; ne ea de causa oriretur suspicio affectati aliunde presidii. Ita uigilius Iustiniani, ita Gregorius Magnus Mauritii consensum poposcit: gemebat enim sub Theodore Iustinianique seruiliter uxorii tyrannide uigilius, et Gregorius Exarchi calumnias, conuitiaque Imperatoris patiebatur. Neuter scilicet, 196 pro sua prudentia, uolebat animos hominum querentium rixas tangere, uel leuissima suspicione societatis inite cum Regibus Childeberto, Theodorico, et Theodeberto: neuter enim ignorabat, que calumnia simili specie Siluerio structa esset, quamque dira inde summus Pontifex pertulisset.

XuIII. Ex his conficiuntur duo: alterum, nec esse opus laboriose querere generalem aliquam, et que  ad omnes Pontifices pertineat, causam consensus Imperatorum, qui a Pontificibus dumtaxat duobus expetitus scitur: neque rationi consentaneum esse causam illam, etsi generali quadam opus esset, inde afferre, quod pallium ornatus Imperialis foret, qui ut esset summis Pontificibus ab Imperatoribus concessus, ita communicari non posset aliis sine Imperatorum uenia: nam Imperialium hec uestium concessio, unde facta Orientalibus Patriarchis habetur, unde Romanis, nisi forte ex conclamata illa donatione Constantini facta Syluestro?

XIX. Alterum, speciem ueri non habere, quod nuperus quidam scriptor commentus est, de causa expetite ab Imperatoribus potestatis, ut Gallicanis  Presulibus pallii usus tribueretur, non item Hispanis. Temporibus, inquit, uigilii et Gregorii Magni, Gallie Constantinopolitani Imperatoris, aut dominio adhuc aliquatenus subiacebant, aut certe autoritatem agnoscebant, Hispania uero iam omnino Romani Imperii iugum excusserat: quare Gregorius Magnus, ait, cum Leandro Hispalensi pallium mitteret, consensus ab Imperatore obtenti non meminit: meminit uero, cum Siagrio Augustodunensi.

XX. Tota hec commentatio uanitate sua corruit. Unde enim nouit ille, non postulatam fuisse a Mauritio potestatem, cum Gregorius Leandro pallium mitteret? An quia silent litere, factum non est? Silent et litere, quibus pallium mittit, aut Pelagius Sapaudo Arelatensi, aut S. Gregorius uirgilio pariter  Arelatensi: an inde fit consequens, ut nec ille, nec iste petierit ab Imperatore consensionem? Si fit consequens, ruit ratiocinium hominis, cum quo res est, qua spectat Galliarum Episcopos. Si non fit consequens, ruit pariter, qua Hispanos attinet. Dicere uero, quod uenit in mentem uiro doctissimo, postulatam non fuisse a Pelagio consensionem Imperatoris, cum Sapaudo pallium concederet, quia iam consuetudo concedendi obtinuerat; non ualet admodum, ut respondeatur Hispanorum Patrono. Si enim ualeret, nichil erat cause, cur hec eadem consensio peteretur, cum uigilius Auxanio, Aurelianoque pallium daret: antea enim Arelatensi Cesario Symmachus dederat. uerum inde opinio nostra stabilitur: Pelagius enim consensionem Iustiniani non postulauit, quia ipsi  cum Iustiniano bene erat; postulauit uigilius, quia male.

XXI. De personis, quibus conferebatur pallium, pristinis illis 197 temporibus, in quibus uersamur, non una est constansque omnium sententia. Sunt qui opinentur, lege quasi communi, Metropolitis datum, inferioribus aliis tantum priuilegio. Sunt qui contra existiment, promiscue tributum omnibus, prout uisum unicuique summo Pontifici. Nonnulli diuidunt, aiuntque omnibus quidem tributum, prout Pontifici uisum, hoc tamen discrimine, quod Metropolitis solis cum potestate uicibus sedis Apostolice fungendi; inferioribus, cum minoribus quibusdam priuilegiis, ad ornatum nempe atque honorificam presidentiam, aliaque eiusmodi.

 XXII. Primi opinionem suam usu et ratione confirmant: uices enim sedis Apostolice solis Metropolitis concesse reperiuntur, idque factum conuenienter, ut nempe et autoritas summa minus quasi descenderet, et qui parere deberent sedis Apostolice uicariis, minus egre id prestarent, non insolentes obedientie Metropolitis exhibende.

XXIII. Secundi utuntur iisdem argumentis, usu nempe et ratione: nam ipsis etiam Diaconis Presbyterisque autoritas sedis Apostolice credita est, et in negotiis quidem grauissimis. Certe Paulum Patriarcham Alexandrinum Pelagius uigilii Diaconus de throno deiecit, et Philippus Presbyter in Ephesina Synodo Celestini locum tenuit. Neque uero id mirum  siquidem beneficiorum hec est conditio, ut a Principe pro arbitrio, quibus placitum, tribuantur.

XXIu. Postremi pro se afferunt. 1. Quod episcopis inferioribus, quibus concessum legitur pallium, ut Maximo Ostiensi a Marco ann. 336, Siagrio Augustodunensi a S. Gregorio ann. 599, et Aigilberto Cenomanensi a Ioanne u, ann. 685, aliisque, ut Papiensi, Lucensi, Bambergensi, etc., uicaria sedis Apostolice potestas tributa non reperitur, sed priuilegia dumtaxat minora. 2. Quod nullus Metropolita reperiatur donatus pallio, sine uicariatu sedis Apostolice. Ita uulgo illi.

XXu. Ego uero sic existimo, nullis unquam de Clero pallium concessum esse, nisi Episcopis, etsi aliquando Presbyteris, imo et Diaconis, sedis Apostolice  uices mandate sint: neque enim in ueteribus monumentis ullum legitur contrarii facti exemplum; leguntur tamen passim uices Apostolice sedis tribute, et Presbyteris, ut preessent Synodis, etiam generalibus, sic Philippus Presbyter in Concilio Ephesino locum tenuit sedis Apostolice; et Diaconis, uel ad summe autoritatis actum, sic Pelagius nomine uigilii Pape deposuit, adiunctis sibi Patriarchis duobus, Paulum Alexandrinum Antistitem. Huius autem rei causa uix afferri potest ulla, preter Pontificum uoluntatem: nam si dicatur incongruum esse, quod Presbyter Episcopis atque etiam Metropolitis presit, cum autoritate illa plena, cuius insigne est pallium, excipietur statim, et presidentia Presbyterorum a Papa missorum 198 ad Concilia, et Diaconi Pelagii  iudicium de Patriarcha Paulo, et Abbatis in Anglia ius ordinarium in Episcopos. Quod si rursus causetur aliquis, pallii nomine intelligi extremam oram pallii, quo Pontifex in sacris faciendis uteretur, atque adeo non decere Presbyterum, sed solum quasi regem sacrorum, responderi potest, non aliam esse nunc, fuisseque olim sacra facientis Pontificis, aliam Presbyteri uestem, de qua possit esse hic questio, atque ita pallium, cuius est inter Missarum solemnia uel unicus, uel frequentior usus, non minus Presbytero, quam Episcopo, conuenire, si huius unius conuenientie ratio habeatur. Quod si urgeatur, alias esse, preter Missam, functiones, inter quas obeundas pallio Episcopus utatur, ut ordinare, etc., id ego fatebor lubens: sed quemadmodum ordinant Episcopi sine  pallio, quidni Presbyteri pallium gerant sine ordinatione, etc.

XXuI. Existimo pariter, imo certus sum, non solis Metropolitis concessum esse, sed inferioribus etiam Episcopis. Id constat exemplis pluribus antea relatis, quibus adde factum Ioannis uIII pallium mittentis ualloni Metensi Episcopo, quod iam precessores quatuor, nec quicquam reclamantibus Metropolitis, obtinuerant. Mos iste non ita obsoleuit, quin nostris temporibus, cum Rex Christianissimus Ludouicus XIII instaret summo Pontifici, ut Ecclesiam Parisiensem, propter dignitatem ciuitatis, que imperii caput, in Archiepiscopatum erigeret, difficultatem sentiens Pontifex, ob Senonensis Metropolite contradictionem,  pallium obtulerit Parisiensi Episcopo, ne Regis uideretur animum repulsa ledere. Deinde nuper Augustodunensi ab Innocentio XI nunc sedente concessum est.

XXuII. Ex eo quod sancto Odiloni Cluniacensi Abbati missum a Benedicto IX pallium, ex Glabro refert Hallerius de sacris Ordinibus, pag. 237, posset quispiam opinari, non solis Presulibus hoc dignitatis insigne collatum fuisse: sed id faceret, repugnante ipso Glabro. Nam missum quidem est Odiloni pallium cum annulo, non quo tamen uteretur Abbas, sed quod gereret factus Antistes Ecclesie Lugdunensis, quam regere iubebatur a Pontifice. Audiendus Glaber, qui postquam recensuit dissensiones de electione Episcopi, Burchardo in sedem Lugdunensem  successuri, relationemque Pontifici de dissensionibus factam, ita pergit: »Pontifex protinus mittens eidem Patri pallium simul et annulum, imperauit eumdem predicte ciuitatis fore Archiepiscopum; sed uir religiosus, sue humilitatis attendens propositum, omnimodis renuit fieri, pallium et annulum suscipiens, illi, qui Deo dignus existeret, reseruauit futuro Pontifici eiusdem sedis.

XXuIII. Fateor, ut plurimum Metropolitis concessum cum uicaria sedis Apostolice potestate: sic Arelatensibus uigilius, Pelagius Gregoriusque pallium concesserunt. uerum ex epistolis Pontificum 199 pallia mittentium intelligere oportet, quid priuilegii tribueretur. Symmachus Theodoro Laureacensi, Paschalis Bernardo uiennensi, cum pallio uices  Apostolice sedis non demandarunt, Theodorus tamen et Bernardus Metropolite erant. E conuerso Metropolitis aliquando uices Apostolice sedis demandatas sine pallio intelligimus ex epistola Hormisde Pape ad S. Remigium Remensem Antistitem data ann. 514.

XXIX. Par est credere, prioribus temporibus datum esse solis Occidentalibus a Pontifice: nullum enim reperitur exemplum dati Orientalibus, ante constitutos in Oriente Patriarchas Latinos: nam quod de sancto Cyrillo narrant Theodorus, Balsamon, et Photius, eum accepisse a S. Celestino cum uicaria potestate exercendi in Ephesina Synodo iudicii de Nestorio, Phrygium, quod interpretantur pallium, infirmo fundamento innititur: siquidem nullum  de potestate presidendi Concilio demandata exstat in litteris S. Celestini actisque Concilii uerbum, nullum et de pallio; imo creditur a nonnullis hec fabula a Constantinopolitanis, tunc cum ab Ecclesia Latina se abstraxissent, eo consilio conficta, ut Alexandrinorum dignitatem deprimerent, uelut a Romanis profectam, aut certe auctam.

XXX. In ueterum monumentis nullum reperitur uestigium dati Africanis ullis, saltem quamdiu Africana Ecclesia retinuit aliquid pristini splendoris; imo datum omnino non fuisse, ratio conuincit: nam cum pallio tribuebatur Archiepiscopi nomen, a quo ita abhorrebat Africana Ecclesia, ut in Concilio anni 397 sanciuerit, »ne prime sedis Episcopus appelletur  princeps Sacerdotum, aut summus Sacerdos, aut aliquid eiusmodi , sed tantum prime sedis Episcopus.«

XXXI. Quandoquidem dictum illud Gregorii, rationis ordo nos admonet, ut cum usu pallii aliqua largiri priuilegia debeamus, non pertinet ad solos Metropolitas, quibus uices sedis Apostolice committerentur, sed ad inferiores etiam Episcopos, qui pallio donarentur; de priuilegiis eiusmodi nonnichil disquirendum. Fuerunt illa uero aliquando Ecclesie ipsi concessa, aliquando soli persone: diuturna fuerunt illa, hec ad tempus. Siagrio Augustodunensi a Gregorio Magno concessa est uocandi ad Synodum omnes Episcopos sub ditione Theodorici et Theodoberti positos autoritas, fuit hoc personale priuilegium:  concessa quoque inter Episcopos Lugdunensis prime prima post Primatem sedes, id sibi collatum Ecclesia Augustodunensis retinuit, etiam sine pallio.

XXXII. Sunt qui putent, tributum istis quoque inferioribus Episcopis nomen Archiepiscopi, et ad id probandum afferunt exemplum, tum Aigilberti Cenomanensis, qui Archiepiscopus dictus legitur in diplomate Theodorici Regis; tum Chrodegangi Metensis, atque etiam 200 Angilranni pariter Metensis, imo et Theodulfi Aurelianensis, qui propter acceptum pallium Archiepiscoporum nomen sibi arrogarunt, quamuis Episcopi essent Metropolitis obnoxii: qua enim alia de causa, inquiunt, tantum nomen accepissent, nisi quia propter acceptum a Summo Pontifice pallium, aliis Episcopis precellere uidebantur?

 XXXIII. uerum ad hec exempla obseruo. Primum, solis Gallis nomen Archiepiscopi tributum legi, non aliis cuiuscumque alterius gentis Presulibus, etsi plures pallio insigniti sint. Deinde, non omnibus Gallis tributum, quis enim id de Siagrio Augustodunensi legerit? quis de Parisiensi? Tertio, quatuor illos, qui dicuntur Archiepiscopi nomen gessisse, fuisse uiros, aut nobilitate generis, aut principum gratia pollentes, aut Archicapellanorum aule dignitate prestantes, quibus idcirco adulatio precellentie nomen tribueret. Quarto, nullam in litteris Pontificum mittentium Episcopis pallia mentionem fieri Archiepiscopi nominis, cum tamen aliquando fiat expressa, cum ad Metropolitas scribitur: quare si qui hoc nomen gesserunt, id arrogasse sibi, non accepisse,  fastus gratia, non dignitatis prerogatiua. Quinto, exempla huiusmodi quatuor, si unum Angilranni forte excipias, desumi ex cartis minus notis, que tanti procul dubio non sunt, ut quod insolentissimum est, probare ualeant. Quidni enim, ut in uno Aigilberti Cenomanensis exemplo heream? quidni, inquam, error irrepsit in Theodorici Regis diploma, amanuensis uel imperitia, uel amica erga Regis amicum adulatione? Quidni Archiepiscopus dictus est, quia primum post Metropolitam inter Lugdunensis tertie Episcopos locum tenet? enim, unde uocatur, et principium et autoritatem significat? Quidni per hyperbolem, non insolentem in communi sermone, nominatus sit Archiepiscopus,  quia inter Episcopos eximius et sanctitate morum, et religionis studio, et scientie sapientieque laude, et nobilitate generis, qua forsan de causa in alio instrumento appellatus est princeps Episcoporum?

XXXIu. Quod si hec probabilia sint, ut certe sunt, et eo quidem magis, quod faciunt contra inauditum quoddam facinus, et incredibilem appellationem, ruit tota de pallio Aigilberti coniectura, quippe non alio, quam nominis, fundamento innixa.

XXXu. Accedat, quod, que prerogatiua coniicitur Aigilberto esse concessa cum pallio, ut primus inter Episcopos Lugdunensis tertie post Metropolitam, aut reipsa sederet, aut certe censeretur, longe ante Aigilberti etatem Cenomanensi ciuitati conueniebat: siquidem in notitia Prouinciarum et ciuitatum  Gallie, que tomo primo Conciliorum Gallie preponitur, queque eruditissimo Sirmondo uisa est ad tempora Honorii Imperatoris pertinere, atque ita Aigilberti ordinationem seculis pene tribus precessisse, in recensione Prouincie Lugdunensis 201 tertie post Turonensem ciuitatem Cenomanensis numeratur. Idem dicendum de ciuitate Metensi, que post Metropolim Treuirorum prima censetur in eadem notitia: quamquam notitia hec, sicut est ciuilibus rebus accommodata, ita in Ecclesiasticis non facit certam fidem: neque enim consequens est, ut si quem certum ciuitas in ordine politico locum tenet, eumdem in Ecclesiastico retineat, alioquin quod Siagrio Augustodunensi conferre se dicit S. Gregorius, ut primam in Lugdunensi prima post Metropolitam  obtineret sedem, priuilegium non esset: quandoquidem Aeduorum ciuitas in memorata notitia post Lugdunensem continuo ponitur.

XXXuI. Aliud priuilegium pallii nonnulli afferunt, istud nempe, quod qui donatus esset, a sola sede Apostolica iudicari posset. Sed quid illi facient Theodulpho Aurelianensi, qui pallium dicitur a Stephano accepisse, uocatus tamen in suspicionem conspirationis aduersus Ludouicum Pium, ab Episcopis depositus est, et in Monasterium detrusus? Conqueritur ille quidem, se ab alienis iudicibus damnatum.

Solius, inquit, illud opus Romani Presulis exstat,
   Cuius ego accepi pallia sancta manu.

uerum episcoporum facto ostenditur priuilegium  huiusmodi, si quod fuit, non receptum usu in Galliis. Deinde quomodo, si res ita se habeat, concessione pallii facta inferioribus Episcopis, uiolatum non esset ius Metropolitarum, quod saluum Pontifex expressis uerbis esse uult? Denique, si quod occurrat priuilegii huiusce exemplum, non pertinet illud ad tempora, in quibus uersamur, sed ad posteriora quibus commune ius priuatis beneficiis arctatum est.

XXXuII. Ex his concludo non apertissime constare, que priuilegia fuerint inferioribus Episcopis, cum pallio tributa. Quare non improbabilem uideri eorum opinionem qui senserunt, hoc insigni plenitudinis potestatis donatos a summo Pontifice aliquos in prouinciis, ut essent uelut oculi et manus, quibus res procul remotas uideret et tractaret: atque ita  peculiari sacramento obligatos, pro concesse autoritatis modo, uocaret in partes summi regiminis, iuberetque de causis nascentibus ad sedem Apostolicam referre, et si quando foret opus, mandata sua exequi. Huic opinioni fauet non Pelagii tantum testimonium iam allatum, sed tota S. Gregorii ad Siagrium epistola, si paulo attentius perlegatur.

XXXuIII. Quam obscurum est, quod modo diximus, tam et istud forsan dubitabile, in quo posite essent uices ille sedis Apostolice, que Metropolitis feruntur concesse: nam Gregorius Magnus eas ad tria capita reuocat, ad causas Episcoporum, imo et fidei, iudicandas, ad cogendas Synodos, et ad dandas Episcopis longius abituris formatas. 202 Atqui hec proprio iure ad Metropolitas pertinent: nam ex prescripto  Concilii Niceni bis in anno euocare debent Episcopos ad Synodum in qua communi consilio de Episcopis iudicia exerceantur, et cause fidei, si que oriantur hereses, agitentur. Debent et Episcopis formatas dare: id Africanorum Gallorumque exemplo constat, id ueterum testimonio firmatur, huic nemo contradicit. Quid ergo singulare tributum cum pallio? Difficultatem auget quod additur, Metropolitanorum iure seruato: si enim seruetur, quid reliquum est de tribus a Gregorio Magno memoratis?

XXXIX. Dicendum puto, proprio quidem iure Metropolitas potuisse tria hec exercere, sed in suos dumtaxat prouinciales, potuisse uero in alios, etiam Metropolitas, autoritate sedis Apostolice, cuius potestas amplissima est; idcirco uigilius in omnes  Childeberti Regis ditionis Episcopos Auxanio Arelatensi potestatem contulit. Seruatum porro est Metropolitarum ius in eo, quod et in suis prouinciis libere sua illi munia obirent, et inferioribus Episcopis non daretur licentia superiorum mandata spernendi.

XL. Cum summi pontifices soliti sint Episcopos, quos pallio donabant, sedulo monere, ut eo inter sola Missarum solemnia utantur; imo Gregorius Magnus Rauennatem Episcopum in letaniis gerentem grauiter redarguat, quanquam postea fatigatus importunis precibus id indulsit, queri non immerito potest, que fuerit tam expressi tamque instantis moniti causa. An dignitas pallii, ne usu uilesceret? An prerogatiua summi Pontificis quotidie utentis, ut a reliquis Episcopis distaret? An quod casule sacre  que inter Missas solum induitur, sit proprius ornatus? An, quod probabilius, omnes he cause concurrunt? Inde uero fit consequens, ut pretiose uesti, cuiusmodi sacra casula, pretiosus olim ornatus adderetur, non item lanea tenia et uile quoddam additamentum.

XLI. Neque obiici potest, quod posterioribus temporibus eadem admonitio perseuerarit, etsi laneum ceperit esse pallium; nam uel mos antiquus admonendi retentus est, quia retente pariter mittendi pallii ueteres formule; uel desinente tertia ratione, alie priores due uise sunt adhuc suum habere momentum.

XLII. Ex dictis nonnulla potest oriri historica questio  de materia pallii. Fuitne semper, que nunc est, an pretiosior quondam alia? Orientale laneum fuisse quinto seculo testatur Isidorus Pelusiota epist. 136, lib. I, nec uidetur dubium quin semper fuerit. Laneum quoque nunc esse in Occidente constat, quanquam crucibus sericis rubris distinguitur; imo quibus ex lanis fiat, quoue ritu, tradit Augustinus Patritius in libro rituum Ecclesiasticorum.

203 XLIII. Sed queritur an ex altera quondam materia confectum sit. Questioni locum facit Ioannes Diaconus, cum scribit lib. 4 uite S. Gregorii, bysso candente contextum fuisse pallium, quod Gregorius Magnus gessit, quodque adhuc anno 875, quo tempore Ioannes florebat, in sepulcro sancti Pontificis cernebatur. Siue autem byssum interpreteris tenue  linum, ut melioris Latinitatis Autores; siue sericum filum, ut Ecclesiastici tractatores sequioris eui, laneum certe non fuit: unde fit consequens, ut neque prioribus temporibus laneum fuerit, siquidem merito credi possit, tantum uirum tamque nouitati infensum, noluisse a decessorum usu discedere, presertim in re adeo patente oculisque omnium exposita.

XLIu. Qui de pallio Archiepiscopali non ita pridem opus edidit uir eruditus et diligens, preuidit hoc argumentum, duoque excepit, ut suam de lanea materie sententiam tueretur. Alterum, deceptum fuisse Ioannem Diaconum, cum pallium S. Gregorii inspiceret, linumque credidisse, quod reipsa fuit lana: deceptionis causam prebuisse obscurum utriusque materie, presertim uetustam etatem pas  se, discrimen. Alterum, si deceptus non fuit Diaconus, ut certe uix potuit, infinita multitudine idem cernente, si pallium reuera lineum fuit, fecisse propter modestiam Gregorium contra maiorum morem. Utrumque ex Ioannis Diaconi uerbis confici posse opinatur: et primum quidem, ex eo quod ille bysso candente contextum pallium dicat, byssus autem non candeat, sed flauescat potius, cum sit lini pars, ut quidem ipsi uidetur, grossior; secundum uero, ex eo quod Diaconus dicat, ex pallii materia mediocritatem habitus a uiro sancto gestati representari

XLu. Ut ego simpliciter et nude aperiam, quod sentio. Primum, non intelligo satis, quomodo lineum pallium eo usque sit laneo uilius, ut eius usu uir antiquitatis, ut loquitur Ioannes, uoluerit modestie  causa a decessorum more discedere: nam byssus longe pretiosior est lana, ut conficitur ex illo Prouerbiorum loco, ubi mulier fortis laudatur, quod stragulatam uestem fecerit sibi, quodque byssus et purpura foret uestimentum eius. Mulier illa, opinor, cuius uir nobilis in portis sederet cum Senatoribus terre, id est, rem publicam administraret, a rusticana non ualde distaret, si parte lini grossiore uteretur.

Deinde uidetur mihi Ioannes, cum de pallio sancti Pontificis loquitur, nichil laudare preter antiquitatem uiri; mediocritatem uero, cuius meminit, ad teniam referre, ex qua dependebat argentea reliquiarum custos: cum enim scripsisset, ueneratione gratissima celebrari tria, que pernoctantes in anniuersaria  festi die oscularentur, pallium, 204 phylacteriam, et balteum; mox subiunxit: »Que sigillatim considerata, et antiquitatem uiri, et mediocritatem habitus, et speciem regularis propositi signis perpetuis representant: nam in eo quod eius pallium bysso candente contextum, nullis cernitur acubus perforatum, sic ipsum circa scapulas obuolutum fuisse, non autem confixum dignoscitur, sicut uetustissimis musiuis uel picturis ostenditur. Quod autem phylacteria tenui argento fabricata, uilique pallio de collo suspensa fuisse uideatur, habitus eius mediocritas demonstratur. Porro in exilitate baltei, que unius pollicis mensuram nunquam excedit, speciem propositi regularis olim a sancto Benedicto statuti eum seruasse, luce clarius manifestat.«

 Adde, quod, nisi fallor, ex Diaconi uerbis, contra id quod eruditus uir asserit, non obscure concluditur, Gregorium in usu pallii, quod byssinum foret, non recessisse a maiorum consuetudine: docet enim ille quinque de pallio, quod ex bysso candente contextum foret; quod nullis acubus perforatum; quod circa scapulas obuolutum, quod idem in musiuis operibus antiquissimis picturisque ostenderetur; quod hec antiquitatem uiri, id est, mea sententia, studium antiquitatis retinende, quo tenebatur uir sanctus, representarent. Materies igitur pallii modusque utendi antiquitatem sapiebat; atque ita tantum abest, ut Gregorius priscos suos decessores in musiuis operibus depictos deseruerit, ut studiose potius eos imitatus sit.

 Denique, si Gregorius in eo sit antiquitatem secutus, quod pallium bysso candente contextum gesserit, confitendum est, ueterum pallia bysso pariter candente contexta fuisse, ipsaque adeo, si byssi nomine intelligatur linum tenuissimum, ut habent omnes dictionum interpretes, linea extitisse, non lanea. Quod si eo quis nomine significatum uelit, non quodlibet linum, sed byssinum illud, cuius meminit Plinius lib. 19 historie, pretiosa fuisse ueterum pallia necesse est, siquidem »quaternis denariis scripula eius permutata ut auri« Plinius tradit. Et uero decuit esse pretiosum id ornamenti, quod imponeretur pretiosis uestibus, quibus summi Pontifices inter sacra facienda uterentur.

XLuI. Ex his, que hactenus dicta sunt, apparet  non temere queri que primis temporibus fuerit materies palliorum, quibus summi Pontifices utebantur. An lana, que humilitatem pastoris? an pretiosius quiddam, quod dignitatem sacrificantis deceret?

XLuII. In neutram partem solui posse uidetur questio, nisi quatuor argumentis, si commune preiudicium excipias, ueterum nempe scriptorum testimonio, traditione siue usu, consensione utriusque Ecclesie, et ratione petita ex mystica lane significatione.

XLuIII. uerum autores Latini Ioanne Diacono maiores nichil ea de re, quod sciam, litteris tradiderunt: quare nullum ab autoritate puto 205 argumentum peti potest, unde fiat pro Ecclesia Latina in alterutram partem preiudicium.

 XLIX. Nihilo plus ualet, quod Greci habent, aut potius Grecorum unus, Isidorus Pelusiota, de pallio Orientalis Ecclesie Presulum: pro Latinis enim, de quibus agimus, non facit, ut postea ostendetur.

L. Neque uidetur etiam ab usu hodierno idonea ratio desumi, quasi id semper usurpatum dici debeat, quod nunc in usu est, et iamdudum fuit, et quo tempore esse ceperit, demonstrari non potest: nam locus Ioannis Diaconi non temere creditur pugnare in contrarium, et satis probare, ante sextum seculum non obtinuisse morem, qui nunc uiget.

LI. Neque argumentum a ratione petitum satis habet momenti, ut historice questioni soluende sufficiat. Nam quod affertur de pallii lanei mystica significatione, perinde ac si representet pellem ouis  deperdite, quam bonus pastor repertam, cum erraret, humerisque impositam reportat in ouile, neque ad rem nostram est, neque grauis per se momenti: mystice enim illius significationis autor Isidorus, primum de Orientalium pallio loquitur, cum sit questio de Latino. Deinde ea dicit, que in alium sensum non uiolenter trahi queunt. Denique rationes mysticas tam uarias uarii excogitarunt, ut nemo non possit aliqua pro se uti.

LII. Sed quoniam Isidori testimonium magni fit a recentioribus, imo unicum fere est uulgaris preiudicii presidium, illud paulo accuratius ad examen reuocandum est, imo tota epistola CXXXuI describenda.


»Hermino Comiti.

»Quantum inexplebili discendi cupiditate flagras,  tantum ego ad ea, que queris, explicanda promptus ac procliuis sum; dummodo Deus precibus tuis commotus, inuentionem mihi celitus concedat.

»Linteum illud, cum quo Diaconi in sacris mysteriis munus suum obeunt, humilitatem Domini, qui discipulorum pedes lauit et extersit, nobis in memoriam redigit.

»Id autem amiculum, quod Sacerdos humeris gestat, atque ex lana, non ex lino, contextum est, ouis illius quam Dominus aberrantem quesiuit, inuentamque humeris suis sustulit, pellem designat. Episcopus enim, qui Christi typum gerit, ipsius munere fungitur, atque ipso etiam habitu illud omnibus ostendit, se boni illius ac magni pastoris imitatorem esse, qui gregis infirmitates sibi ferendas proposuit.

 »Ac diligenter animum attende: nam cum ipse uerus pastor per adorandorum Euangeliorum apertionem accedit, tum demum Episcopus assurgit, atque imitationis habitum deponit: hinc nimirum Dominum ipsum pastoralis artis ducem ac Deum et herum adesse significant.«

206 LIII. Obseruandum primo, totum in eo esse Isidorum, ut rerum sacrarum mysticas significationes exponat, quo argumento nullum est uanitati coniecturarum opportunius. Deinde Isidorum ab Hirmino Comite rogatum, quid mysterii significaret, uel linteum, quod Diaconi, uel superhumerale, quod Episcopi, in sacris mysteriis ferrent; de linteo Diaconorum id respondisse, quod uix probetur a rerum  sacrarum disquisitoribus: ait enim, eo reuocari in memoriam humilitatem Christi, discipulorum pedes lauantis et tergentis. At rerum eiusmodi interpretes aliter sentiunt, iique probabilius qui simplicius, scilicet ministrantium mense uulgare id signum esse. Denique nichilo probabilius esse, quod de superhumerali Episcoporum commentatur, si tamen superhumeralis nomine intelligatur id, quod in hac questione pallium uocatur.

LIu. Hec cum ita sint, non uideo qua ratione possit perpetuus ille lanei pallii usus in Ecclesia Latina defendi: nolim tamen opinionem, que longinqua decem seculorum etate, et non mediocri autorum multitudine confirmatur, non modo non conuellere, sed ne labefactare quidem. Quominus enim  in partes Ioannis Diaconi plane concedam, retinent me adhuc aliquantulum tria: usus a seculis decem continuus; difficultas ostendendi, quo tempore ceperit, et qua de causa; multitudo etasque Autorum pro lanea materie consentientium.

Lu. Quamquam trium eiusmodi argumentorum uim infringi posse uideo: nam multitudo Autorum non uehementer urget, cum uniuersi qui laudari solent scripserint, quid usurparetur suis temporibus, non quid pristinis. Qui enim res Liturgicas attigerunt, partim ueteres sunt, partim recentiores. Illi totos se dederunt mysteriis excogitandis et pandendis; hi ueteribus adheserunt, sine ullo curiosiore examine.

Deinde usum lanei pallii incepisse circiter initia noni seculi, ex Ioanne Diacono non obscure quis coniiciat: uidetur enim fecisse byssini pallii Gregoriani mentionem, et simul antiquitatem uiri laudasse, quo tacite nouitatem suis equalibus obiiceret: qua enim alia de causa utrumque prestitisset?

Iam quod ex tempore mutationis remanserit perpetuus lane usus, id ego tribuendum puto ceremoniis, quibus propter analogiam nominis, anniuersaria celebritate bona gens noni seculi uirgini Agneti offerre cepit agnos, quorum ex lana conficerentur pallia: nichil enim constantius, quam quod solemnibus eiusmodi ceremoniis addicitur.

LuI. Ut hunc fere in modum que dixi tria, infirmari possint, sustineo tamen iudicium, contentus proposuisse eruditis questionem cum 207 suis momentis: ferant illi sententiam, quam rationi conuenientiorem  putarint, sed post attentius perpensa duo.

LuII. Alterum Gregorium Magnum lane nunquam meminisse, cum de pallio scriberet ad eos, quibus mittebat: meminisset tamen absque dubio si per ueritatem licuisset. Ut enim erat allegoriarum incredibiliter amans, ex materia pallii sumpsisset argumentum predicande humilitatis, ad quam tantopere pallio donatos hortabatur; non sumpsit tamen, cum opportunissimum foret, et tunc maxime cum Maximo Salonitano pallium mitteret. Pallium ad sacra Missarum solemnia utendum ex more transmisimus, cuius uos uolumus per omnia genium uendicare: huius enim indumenti honor humilitas atque iustitia, etc.

 LuIII. Alterum, pallium dici plenitudinem et complementum potestatis, plenissime potestatis signum, insigne decoris, et, si credimus nonnullis, Imperialis pallii a Constantino Imperatore dati Syluestro ora et instita. Quis uero credat hec lanee tenie conuenire?

LIX. Antequam imponatur finis huic Dissertatio ni, soluenda questio, cuius occasionem prebet Gregorius Magnus, prescribens Mariniano Rauennati, quomodo deberet uti pallio, siquidem secundum editionem postremam Conciliorum hec habet: Quo non aliter te uti memineris, nisi in propria tue ciuitatis, dimissis iam filiis, Ecclesia, procedens a salutatorio ad sacra Missarum solemnia celebranda: peractis uero Missis, idem in salutatorio rursum curabis deponere.

 LX. Priusquam proponatur questio, emendanda est uocum dispositio, que perturbata est: quid enim sibi uult ista phrasis, dimissis iam filiis, Ecclesia, etc.? Sunt qui legant, nisi in propria tua ciuitate, dimissis iam filiis Ecclesie, etc. Hec etiam lectio uitiosa est: non coheret enim cum sequentibus, siquidem salutatorium, cuius mentio fit, non ciuitatis, sed Ecclesie pars est. Restituere licet ex lib. Iu uite Gregorii, cap. 5, ubi totam Gregorii ad Marinianum epistolam Ioannes Diaconus refert, legitque, nisi in propria tue ciuitatis Ecclesia, dimissis iam filiis, procedens, etc.

LXI. Queritur, qui sint illi filii, quibus dimissis, procedit a salutatorio ad altare palliatus Episcopus. uir eruditus opinatur fuisse laicos, qui honoris causa  salutatum uenirent Episcopum, unde et loco factum salutatorii nomen, quorum in conspectu pallium Episcopus uetabatur sumere, sed cum, ipsis dimissis, solus remaneret Clerus.

LXII. Opinionem eruditi uiri confirmant tria. Primum, quod de Proclo legimus apud Socratem lib. 7, cap. 47, eum ex primoribus, qui ante Missarum solemnia Episcopi salutandi causa de more uenerant, comprehendisse Thalassium, Episcopumque Cesaree Cappadocie 208 ex Prefecto Illyrici ordinasse. Alterum, quod laici solerent Ecclesie filii dici. Postremum, quod Gregorius eo loci uellet usum pallii, quem insolenter Ioannes Mariniani decessor extenderat, quam maxime restringere.

uir alter eruditus sentit, filiorum Ecclesie nomine  intelligi posse Clericos, quibus ex salutatorio iam egressis, pallium sumeret Pontifex, et procederet. Istam quoque coniecturam adiuuat, quod in hoc nostro Diurno summi Pontifices filiorum nomine Clericos compellent, in secunda et tertia fidei professione.

Probabilis est, fateor, doctaque hec utraque coniectura: uerum simplicius quiddam afferri posse puto, filiorum nempe nomine appellatam Cantorum Scholam, que cum procederet ad altare Pontifex sacra facturus, signo dato dimittebatur ex salutatorio, preibatque eo modo, qui describitur in appendice ad Sacramentarium S. Gregorii pag. 261 editionis Domni Hugonis Menardi.





SUPPLEMENTUM LIBRI DIURNI ROMANORUM PONTIFICUM.
[Apud Mabillon., Museum Italicum, tom. I, parte II, pag. 32.]


Responsum ad petitionem episcopi. 

Basilicam, quam dilectio tua in honorem sancti ill. a te suggerit esse perfectam, consecrandi tibi per preceptionis nostre seriem facultatem noueris attributam: quatenus, frater carissime, facta primitus donatione, que petitorio tenetur adnexa, uotorum deuotionis tue desiderium complens, celebritatis perfectione gratuleris.


Item Responsum.

Oblationem dilectionis tue, boni operis perfectione gaudentes, congrua gratulatione suscepimus. Et ideo basilicam quam in beati ill. nomine suggeris esse constructam, preceptionis nostre serie quantocius consecrabis: ut princeps apostolorum claritas uniuersitatis  frequentatione pro sui reuerentia consecretur; et circumiecta plebs habeat, cuius interuentu petitionis sue cito mereatur effectum. Cura tu ut ea que ad ordinatum eius collata dicis, uel a te suggeris conferenda, sine dilatione perficias.


Decretale quem legit diaconus, quando episcopus discutitur. 

Destitutis ecclesiis proprii rectoris officio sic almitas uestra subuenire consueuit, in qua et sacerdotii principatus existit. Ideoque prouoluti quesumus apostolatum uestrum, domine beatissime papa, ut nobis pastorem querentibus ill. talem episcopum consecrare dignemini, cuius merita in eodem postulando omnium nostrorum prestatur assensus. Optamus  te per multos annos bene ualere, domine beatissime papa.


Item aliud quod legit diaconus.

Electio in qua nemo dissentit desideratorem pergratulatur affectu. Iam diu igitur episcopali officio destituti in ill. tali omnium nostrorum uota contulimus, ut annuentibus uobis in eius locum qui defunctus est subrogetur. Proinde precamur apostolatum uestrum, domine beatissime papa, ut ill. pro uestra benignitate annuere dignemini, quod religionis studio cognoscitur postulari.


Item aliud eiusdem.

Desideria uenerandorum canonum traditione, non discrepant beatitudinis sibi poscentibus iudicio subueniri.  Igitur cum ecclesia nostra diu proprio sit destituta rectore, ad pontificii uestri iura confugimus, de cuius sede omnis honor proficiscitur sacerdotum, et ideo precamur apostolatum uestrum, domine sancte et uenerabilis papa, ut ill. tal. presbyterum nostrum, quem consensus uniuersitatis elegit, episcopum consecrare dignetur. Optamus te per multos annos bene ualere, domine beatissime papa. Et subscripserunt



DIuERSA PRIuILEGIA APOSTOLICAE AUCTORITATIS.



I.


Ill. episcopus seruus seruorum Dei ill. religioso abbati uenerabilis monasterii sancte Dei genitricis semper uirginis Marie domine nostre, et per eum idem uenerabili monasterio in perpetuum. Cum summe apostolice dignitatis apex in hoc diuini prospectus nitore dignoscitur prefulgere, cum in exercendis Dei laudibus sui impensius studebit laboris exhiberi certamen, ob hoc debita nos eiusdem apostolice pastoralis compulit sollicitudinis cura, queque ad stabilitatem piorum pertinere dignoscitur locorum ubertim promulgari, et apostolice institutionis censura confirmari. Igitur quia postulasti a nobis quatenus monasterium sancte Dei genitricis  semper uirginis Marie domine nostre, situm in loco qui uocatur Plumbariolo, territorio Aquinense, priuilegiis sedis apostolice infulis decoretur, ut sub iurisdictione sancte nostre, cui Deo auctore deseruimus, Ecclesie constitutum, nullius alterius Ecclesie iurisdictionibus submittatur: pro qua re piis desideriis fauentes, hac nostra auctoritate id quod exposcitur effectui mancipamus. Et ideo omnem cuiuslibet ecclesie sacerdotem in prefato monasterio ditionem quamlibet habere hac auctoritate, preter sedem apostolicam, prohibemus: ita ut nisi ab abbate monasterii fuerit inuitatus, nec missarum solemnitatem ibidem quispiam presumat celebrare, omnimodo statuentes apostolica censura sub diuini iudicii obtestatione, et ualidis atque atrocioribus  anathematis interdictionibus, ut neque ullus unquam presumat quispiam alius, cuiuscunque sit dignitatis preditus potestate, uel etiam quecunque magna paruaque persona in eodem monasterio, uel eius causis incumbere, aut de rebus et possessionibus, uel quidquid de his que ei pertinere uidentur, quoquo modo auferre, aut alienare: sed nec quamlibet malitiam, aut iacture molestiam, ibidem, siue pacis, siue barbarici temporis, quoquo modo inferre; dum profecto eum perenniter tam  pacis, quam barbarico tempore firma stabilitate decernimus sub iurisdictione sancte nostre Ecclesie permanendum. Promulgantes nempe et hoc auctoritate beati Petri apostolorum principis, coram Deo et terribili eius  futuro examine, per huius nostri apostolici desiderii atque constituti sancimus atque decernimus, ut loca que ab abbate cuiuslibet cenobii in eodem prefato sancte Dei genitricis monasterio Plumbariolo commutata uel etiam concessa sunt, nec non et alias locorum possessiones que a regibus, uel ducibus, uel gastaldiis, et a ceteris Christianis in eodem sancto loco largita atque oblata sunt, aut in postmodum illic concessa fuerint, firma stabilitate iure ipsius  prelati monasterii existenda, atque in perpetuo permanenda statuimus. Nec licentia sit, ut dictum est, ex eius uel omnibus eidem monasterio pertinentibus, cuiquam magne parueque persone auferre, ut profecto iuxta id quod subiectus isdem uenerabilis locus apostolici constituti atque priuilegii consistit, inconcusse dotandus permaneat. Si quis autem  nefario ausu presumpserit hec que a nobis ad laudabilem Dei pro stabilitate iam dicti monasterii statuta sunt, refragare, aut in quoquam transgredi, sciat se anathematis uinculo innodatum, et cum diabolo et atrocissimis pompis eius, atque Iuda traditore Domini nostri Iesu Christi, eterni incendii supplicio concremandum deputatum. At uero qui pio intuitu obseruator, et omnibus  exstiterit custodiens huius nostri apostolici constituti ad cultum Dei respicientibus, benedictionis gratiam a misericordissimo Deo Domino multipliciter consequatur, et uite eterne particeps effici mereatur.



II. Priuilegium.

Cum in exarandis Dei laudibus debita pastoralis compulsit sollicitudinis cura, ut queque ad stabilitatem  piorum dignoscitur pertinere locorum, ubertim promulgari et apostolice institutionis in priuilegiis atque decretis censura confirmari conuenit. Nempe nos apostolico moderamine suprascripta uenerabilia loca, que dudum fuerant in ruinis, magnaque inopia ac paupertate degentes, et a nobis . . . . . iter a solo edificata, et undique ditata opportune ordinaris . . . . ad meliorem sine dubio statum reducere: presertim ubi illa petuntur que non ad commodum temporale, sed ad perpetuam prouidentiam pertinent Deo seruientium animarum, ut predicta scilicet uenerabilia loca, que a nobis in uno conglobata atque adnexa sunt, cum propi . . . . sanctorum congregationibus que regulariter . . . . Cetera desunt.



III. Episcopo de leuandis sanctuariis.


Nouerit fraternitas tua pro reliquiis nobis beati martyris ill. necessario opus esse ut in loco qui uenerationi ipsius dedicandus est collocentur. Atque ideo presentibus affatibus ill. sedis nostre secundum consuetam reuerentiam leuatas reliquais contradere non omittas: ut ad nos secundum quod ei iniunctum est, quantocius ualeant deportari.





MABILLONII OBSERuATIONES IN LIBRUM DIURNUM ROMANORUM PONTIFICUM.

 1. Liber Diurnus Romanorum pontificum, tante quondam apud eos auctoritatis, etsi modo penitus obsoletus, non tamen insuper habendus est ob antiquitatis commendationem. Quapropter cum in manus nostras incidisset uetustissimum annorum octingentorum exemplar, quo usus est Lucas Holstenius in adornanda illa, quam meditabatur, huiusce libri editione, aliquod opere pretium nos facturos existimauimus, si predictum exemplar cum editione Garneriana conferemus. Exemplum codicis, quem Hilario Rancatus monachus Cisterciensis Holstenio ad unam noctem, ut in Itinere nostro diximus, commodauerat, habuit Garnerius, qui Romanum codicem, eumque antiquissimum uocat, eiusque capitula, paucis omissis, in sua prefatione refert. Exciderunt ipsi, nescio qua causa, forte ob exempli defectum, nonnulla capita, que mox retulimus.

2. Precipuum est priuilegium de monasterio Plumbariolensi. Tasia, Ratchisi ducis uxor, et filia eorum Rattruda, monasterium puellarum non longe  a Casino, in loco qui Plumbarola uocatur, propriis sumptibus exstruxerunt, testante Leone Marsicano in Chronici Casinensis lib. I, cap. 8, ubi sub magna cautela et districtione regulari uitam agentes, ultimum diem clauserunt. Ibidem sanctam Scholasticam uixisse atque decessisse tradunt. Monasterium puellarum Leo appellat, et tamen superius priuilegium religioso abbati uenerabilis monasterii sancte Dei genitricis Marie inscriptum est. Forte duplex ibi monasterium erat, ut in frequenti loco. Certe monasterium uirginum apud Plumbariolam, non uirgini Deipare, sed sancte Petronille nuncupatum legitur in ms. codice Casinensi, signato n. 219, in hec uerba: »Bernardus abbas Casinensis hoc missale mittit sororibus monasterii nostri Sancte Petronille de Plumbarola, ut orent pro eo;« et in eodem codice ad mensem Iunium: Obitus Beatricis abbatisse monasterii Sancte Petronille de Plumbarola. Nunc predium est cenobii Casinensis.

3. Non desunt in Romano exemplari uarie lectiones  et emendationes, quibus Garneriana editio multis in locis exornari potest. Insigniora quedam loca hic apponere iuuerit. Col. 29, lin. 26: Diuina enim nobis in oratione manentibus, ut celestis dignatio, etc.; rectius in Romano, Diu enim nobis in oratione manentibus, ut omnium mentibus celestis dignatio, etc. Ibid., lin. 34: Si dici est; codex noster, si dici licitum est; que correctio etiam col. 34, lin. 6, adhibenda est. Item col. 30, lin. 3, presbyteri, in codice Romano, diaconi, uti in fine eiusdem formule, in illo sanctissimo diacono et electo nostro consensi et subscripsi. Similiter totus clerus cum optimatibus et militibus seu ciuibus subscripserunt Col. 31, lin. 21, pro petitionis unite, legendum petitionis nostre. Et col. 32, lin. 23, beatum Petrum apostolorum principem. Col. 35, lin. 1, ita restituendum, propinquantium quoque inimicorum ferocitas, quam nisi sola Dei uirtus atque apostolorum principis per suum uicarium, hoc est Romane urbis pontificem, ut omnibus notum est, aliquando monitis comprimit, aliquando uero et flectit ac  morigerat hortatu . . . . . cum obsecratione. Col. 40, lin. 8, presbyter; in nostro, diaconus; itemque col. 48, lin. 16, simul uerbi caro, simul caro animata, rationalis.

Col. 53, lin. 32, post synodaliter, codex addit, atque decretaliter. Col. 57, lin. 22, inhumanatum, legendum humanatum. Ibid., lin. 41, substantiam, lege subsistentiam, quod graue mendum emendat codex noster. Col. 59, lin. 4, Constantini, noster addit, Magni, quod ad formulam uulgarem necessarium. Col. 60, lin. 10, preuiantibus, adde ac comitantibus. Col. 66, lin. 24, post presumpserunt, adde itidem presumunt atque presumpserint. Ibid., lin. 29, lege per proprias doctrinas. Item, lin. 30, iuxta duarum naturarum modum, ita et duas uoluntates naturales, atque duas naturales operationes. Col. 73, lin. 4, puritatem meam atque concursum tibi utilitatibusque Ecclesie, etc. Col. 76, lin. 10, litanias uero per triduum ante diem ascensionis Domini celebrare, totum deest in codice Romano, ut et in epistola Gregorii II. Col. 84, lin. 17, quia nimirum, lege qui animarum  Ibid., lin. 22, post deglutiat, ita emenda, et eius ad nostram non immerito applicetur penam perditio, qui commissos sollicita custodire cautela negligimus, et linea 25. post dicimus, et quibus diuini, etc. Col. 90, lin. 31, lege in loco ill.; et lin. 33, post fundatum, adde, postulans ut dedicari debeat, dilectionem tuam, etc. Col. 91, lin. 44, lege in ill. siquidem fundo, ill. territorio, et lin. 47, ill. martyris eam censeatis dedicari honorem: ut Deo propitio saluis orationibus uestris desiderium meum gaudeam adimplesse. Cetera leuius percurremus.

 Col. 109 habetur priuilegium regine cuidam concessum in gratiam monasteriorum ab ea conditorum. Editi regine nomen haud exprimunt: codex Romanus Cynedridam uocat. lin. 1 priuilegii laudanda de bonis, lege laudande deuotionis. Item lin. 11, que iuste acquisisse; et Lin. 13, constituisse ac dedicasse. Lin. 16, tue ill. Cynedride regine; que Anglorum regina haud dubie fuit, aut certe regis Anglie filia. Col. 112, lin. 34, idoneam, codex habet oleorum; et col. 115, lin. 11, post uotis, addit faueas. Hec pauca ex multis.





INDEX RERUM ET uERBORUM. [1Kb] Numeri Arabici respondent numeris crassioribus textui insertis.


A
    Adunatio Ecclesiarum, 77.
    Formula adunationis sumpta ex Greg. M.ibid.
    Agatho papa presedit conc. uI,
    per legatos et responsales, de quibus multa obseruantur, 40.
    Obitus. 44
    Aigilbertus Cenomanensis. 200
    Apocrisiarius S. R. E. in comitatu exarchi Rauenne. 23
    Archidiaconus ante archipresbyterum appellatus aliquando. 9
    Archiepiscopi Rauenne. 6
    Augustinus inuitat populum ad diem natalem Aurelii celebrandum. 79
    Aureus solidus. 111
    Axiomati iidem qui nobiles et honorati. 16, 23




B
    Baptisterium, qua forma, quo in loco. 101
    Baronii opinio de actis uI
    Synodi adulteratis, 182,
    refellitur. 183, et seq.
    Basilica. 91, 92, 97, 98, 99, 100
    Benedictus II. 15
    Beneficia S. archangeli. 94
    Binius perstrictus. 15
    Bonifacius u. 10
    Bonifacius Germ. apost. 7




C
    Celestini u,
    cur abdicatio uisa fuerit nonnullis illegitima. 171
    Celestius damnatur a S. P. in fidei professione. 43
    Cantorum ordo. 135
    Cardinales qui dicerentur 7
    sec. 26
    Cautio episcopi que, 63.
    Continet tredecim capita. Ibid.
    Comes imperialis officii quis. 4
    Concil. Nicenum 318. PP. 35, 59. Constantinopolitanum I, 150. PP. 36, 59. Ephesinum 200. PP. 36, 59. M. Mercator ponit 274, ibid. uide not. de indict., etc. Chalchedonense 630. PP. 37, 59. Quintum, 38, 60. In hoc damnatus Orig. Theod. Mops. Diodorus, Ibe epistola, Theodoreti scripta, ibid. et 39. Sextum 175. PP. 39, 50, 62. Octauum. 31
    Conon papa. 14, 126, 128
    Constantinus papa. 9
    Constantinus Pogonatus, 28, 39, 50, 51.
    Obitus. Ibid.
    Constituti subscriptio. 7
    Consulatus post tempora Iustiniani. 4
    Corpora SS. cum reconduntur, aduocantur uicini episcopi. 99
    Cyrilli Alexandrini capitula 12. 37




D
    Decretale quid, 56.
    Dicitur suggestio et rogatoria epistola. Ibid.
    Dedicationem  solemnem Basilice uicini episcopi uocandi. 99
    Deusdedit papa. 10, 12
    Diaconi solebant eligi in episcopos 56
    Diligentia discipline. 95
    Diurnus liber romanorum pontificum. Pref. num. I.
    Quis, num. II.
    Non fuit ignotus antiquis, num. III.
    Meminit Iuo Carnotensis, num. Iu.
    Gratianus, num. u.
    Antonius Augustinus, num. uI.
    Baronius, ibid.
    Marca, Launoius, Labbeus,num. uII.
    Diu expetitus, num. uIII.
    Nunc editur in lucem, cur, num. IX.
    Ex uetustissimo MS. num. X.
    Quo anno compositus, num. XIII.
    Prestantior Marculfi formulis, num. XIu.
    Laboriose emendatus, num. XuI.
    Que obseruata  in notis, num. XuIII.
    Quot in capita diuisus, et que ratio ordinis, num. XXI.
    Apographum Roma missum. num. XXIII.
    Cuiusmodi, ibid.
    Elenchus manuscripti, ex quo editio accurata est. num. XXIu.
    Donatio solemnis. 102




E
    Ecclesie filii, 207.
    Corruptus locus emendatur.
    Electionis pape decretum, 10.
    Decreti formula unde sumpta, ibid.
    Electio post triduum, 17, 21.
    Eligebant etiam Laici, 16, 17, 23.
    Electus in papam et nondum ordinatus, post archipresbyterum appellatur, 9.
    Electione non finitur sedis uacatio, sed ordinatione successoris, 9. De electione scriptum perinde Constantinopolim ac Rauennam, 156.
    Electionis relatio ad exarchum, 16.
    De electione ad archiepiscopum Rauenne, 20.
    Ad iudices Rauenne, 22.
    Ad apocrisiarium Rauenne. 23.
    Electionis decretales pagine misse ad principem et exarchum subscribende.Ibid.
    Eligendi papam potestas quando ad cardinales contracta. 12
    Episcopus forensis, 6.
    Episcopi obligatio ad uigilias et officium ecclesiasticum, 67.
    Ordinatio episcopi suburbicarii, 52.
    Que in hac ordinatione contingerent, ibid.
    Que formule super ea re, 53.
    Decretum de electione, 54.
    uocatoria, 55.
    Decretale, cum iret electus ad ordinationem, 56.
    Aliud, 57.
    Aliud, ibid.
    Promissio fidei episcopi, 58.
    Cautio episcopi, 65.
    Indiculum episcopi, 69.
    Indiculum episcopi de Langobardia, 71.
    Synodale, quod accipit ordinatus episcopus, 72.
    Formata quam accipit episcopus, 74.
    Synodale incardinationis, 76.
    Preceptum de adunandis ecclesiis, 77.
    Episcopi Alexandrini ordinatio, 158.
    Que legantur testamento episcopis, sunt ecclesie. 67
    Epistole pontificum superscriptio. Nomen suum pontifex ante u seculum aliquando preposuit, aliquando postposuit nomini persone, cui scriberet, ante Leonem Mag. 143.
    A Leonis magni tempore ad Ioannem uIII,
    constanter postposuit, 143.
    Traditio deducitur a Iu.
    seculo ad IX, 144, et seqq. usque. ad 151.
    Fallunt regesta Leonis et Gregorii MM., 144.
    PP. cum ad reos aut schismaticos scriberent, nomen suum preposuerunt, ibid.
    Unde petenda uera inscriptio epistolarum Leonis et Gregorii, 144, 147.
    Gregorius magnus seculares quoslibet Dominos uocat, 147.
    Hec appellatio desiit usurpari IX
    seculo, 151.
    Gregorius uII
    induxit in morem. Salutem et bened. apost., 152.
    Formule Diurni quando desuefacte, ibid.
    Qua inscriptione scriberetur ad summum pontificem, ibid.
    Ab imperatore. 153.
    Ab ecumenica synodo, ibid.
    A synodo uniuersali Africana, ibid.
    Ab Africana particulari, 155.
    A patriarcha, 53.
    A primate Africe, ibid.
    Ab episcopo. ibid.
    Epistole pontificum, 2.
    Ad principem, uide not.
    Augustam, uide not. ibid.
    Patricium, 4.
    Comitem, ibid.
    Exarchum, ibid.
    Consulem, 5.
    Regem, ibid.
    Patriarcham, ibid.
    Episcopum forensem, 6.
    Archiepiscopum Rauenne, ibid.
    Episcopum, 7.
    Presbyterum, ibid.
    Diaconum, ibid.
    Primicerium, ibid.
    Secundicerium. ibid.
    Eugenius papa. 62
    Eutherius Nestorianus. 37
    Euthymius Zigabenus de symbolo RR. PP. perstrictus. 163
    Exarchi quando ceperint et desierint, 4. Nuntius ad exarchum de transitu pape, 9.
    Legatio ad exarchum amplissima. 18, 21.




F
    Familiares cleri et plebis. 17
    Felix Rauenne episcopus. 13
     Filii ecclesie. 17
    Forma I fidei, que Diurno continetur, quando incepit et desiit. 162, 163
    Formata, quam accipit episcopus ordinatus, cuius etatis, 74, 76.
    Qui de formatis scripserint, ibid.
    Formate formula ex ordine Rom., 75.
    Archidiaconus Romanus dat formatam. 76




G
    Gregorius magnus, 16, 28, 55.
    Fugit ne ordinetur, 55.
    Detrectat summum pontificatum, 156.
    Symbolum Gregorii M., 159, 161.
    Synodica Greg. M. 159, 160
    Gregorius II. 9, 13, 21




H
    Hadrianus II, de Honorii damnatione. 41, 184
    Honorii causa, 174.
    Honorius Monothelita non fuit, 180, 187.
    Damnatus tamen propter imprudentem economiam, 181, 182, 189, 190.
    uetus breuiarium Romanorum de Honorio, 183.
    Defenditur Hon. aduersus obiicientes heresim. 187, 188, 189.




I
    Imperator a Deo coronatus. 50
    Incardinatio quid, 76.
    Differt a commendatione, ibid.
    Et uisitatione, 77.
    Eadem incardinatis, que ordinatis dantur mandata, ibid.
    Formula incardinationis, etc., 76.
    Desumpta ex Greg. mag. 77
    Indiculum episcopi de Langobardia, 72.
    Cuius etatis, ibid.
    Indiculus S. Bonifacii Moguntinensis episc. 69
    Italica prouincia seruilis. 20
    Iuo Carnotensis meminit libri Diurni. 30




I
    Iacobus Gothofredus notatus. 09
    Ioannes Iu. 61
    Ioannes u. 14
    Iulianus Pelagii et Celestii discipulus damnatur a S. P. in professione fidei. 43




L
    Lateranense scrinium, 13, 63.
    Lateranense concilium sub Martino I. 61
    Lectiones officii. 67
    Leo Magnus, 33.
    Eius Tomus ad Flauianum, 37.
    Sermo in die sue assumptionis, 172.
    Perperam inscribitur in die anniuersario. 174
    Libertatis cumulus. 117
    Litanie bis in mense. 68
    Longobardi. 18, 19
    Lucina. 133




M
    Macarius Antiochenus. 42
    Martinus I. 49, 61
    Mercator  scribit de Pelagianis que nemo alius distincte. 43
    Monothelitarum heresis in quo posita, et unde orta. 175, 176, 177, 178, 179.




N
    Natalis dies summi pontificis, 78.
    Inuitatio episcopi in natali pape, ibid.
    Formula Diurni est singularis, 79.
    Exempla inuitationum, 78, 79.
    Qui inuitarentur, ibid.
    Quorsum inuitatio fieret, ibid.
    Excusationem accipientis pape formula duplex singularis, 80.
    Natalis dies pape, 78, 79.
    Conueniebant episcopi etiam non inuitati, 79.
    Habebatur synodus, ibid.
    Excusatoria, 80.
    Exhortatoria negligentis,ibid.
    Consolatoria, 81.
    Conuentus ad natale apostolorum. 66, 81
    Notarius regionarius. 54




O
    Oblationes pertinentes ad monachos. 95
    Oratoria intra monasteria, 95, 96, 98.
    Oratoria in edidibus secularium, 92, 93, 94, 95.
    Oratoria intra episcopium. 95
    Ordinatio S. pontificis. 8




P
    Palliola de confessione apostoli. 98
    Pallium sacrum quid, 193.
    Quorum proprium, 194.
    Quando gestari cepit, ibid.
    Pallii mittendi formula I, 82
    Sumpta, ut uidetur ex Greg. M., ibid. et 83, 85.
    Qui usi sint, 83.
    Quid contineat, 85.
    Formula II, 85.
    Sumpta uidetur ex Greg. M., 85, 86, 87.
    Interdicitur simonia, 87, 88.
    Usus ex parte Ioannes uIII, 88.
    Formula III, 88.
    Autor Symmachus, ibid.
    Qui usi sint, 89.
    Formula Iu,
    pro episcopis Sicilie, 90.
    Sumpta ex Greg. M., ibid.
    Pallium signum communicate a papa potestatis, 194.
    Quid in litteris cum pallio missis mandarent pontifices, 195.
    Ad quid obligarentur,  qui acciperent, ibid.
    Qui pontifices petierint ab imperatoribus potestatem mittendi pallii, ibid.
    Quibus mitterentur, an solis metropolitis, an aliis, etiam non episcopis, 197.
    Que potestas concederetur cum pallio, 198, 199, 201.
    An missum olim solis Occidentalibus, 199.
    An aliquando Afris, ibid.
    Que olim materia pallii in occidentali ecclesia, 202.
    Non uidetur fuisse semper lanea, 203.
    De Pallio S. Gregorii M., ibid.
    Quando incepit esse laneum, 206, 207
    Patricius, 4.
    Patricius prouincie, ibid. et 107.
    Augustinus patritius autor librorum de sacris Ritibus eccles. Rom. 194
    Pelagius I. 45
    Pelagius monachus damnatur a S. P. in professione fidei. 43
    Polychronius delirus senex 42
    Pompe Satane. 120
    Pontifex  seruus seruorum Dei, 3
    Uniuersalis papa, 49, 58.
    Pater patrum, 92.
    Papa patrum, 54.
    Apostolicus, ibid.
    Electus papa ordinabatur presbyter, et episcopus ut alii, summus pontifex impositione pallii et , 158.
    S. Pontificis ordinatio, 8.
    Ritus ordinandi pape alius aliis temporibus, 157.
    Ordinandi S. Pontificis ritus, 24.
    Ordinat ostiensis episcopus assistentibus Albanensi et Portuensi, 24.
    Ordinationis die ostiensis utitur pallio, 25.
    Ordinatur papa ante hymnum angelicum, 25.
    Nullus papa ex episcopo electus ante Formosum, 157.
    Indiculum S. pontificis, seu professio pontificia, 1.
    S. pontifices statim ordinatione peracta, monent Ecclesiam, 45.
    Seruantes locum sedis apost. qui. 9
    Precepta summi pontificis ad episcopos sue ordinationis, 91.
    Formula I et II.
    De ordinando presbytero, ibid. et 92.
    Formula III.
    Petitio dedicationis oratorii. Formula Iu.
    Responsum, etc., 93.
    Qui hac formula usi, ibid.
    Conditiones quibus oratoria conceduntur, ibid.
    Formula u.
    Responsum de sperandis sanctuariis, 94.
    Formula uI.
    De dandis sanctuariis, ibid.
    Formula uII.
    De dando beneficio S. Angeli, ibid.
    Formula uIII.
    De dedicando oratorio intra monasterium, 95.
    Desumpta ex Greg. M., ibid.
    Formula IX.
    De recondendis reliquiis intra monast., 96.
    Desumpta ex Greg. M., ibid.
    Formula X.
    De recondendis reliquiis intra episcopium, ibid.
    Formula XI.
    Petitio episcopi de Basilica dedicanda, 97.
    Formula XII.
    Responsum pontificis, ibid.
    Formula XIII.
    Aliud responsum, 98.
    Formula XIu.
    Aliud responsum, ibid.
    Formula Xu.
    De altari dedicando in Basilica, 99.
    Formula XuI.
    De recondendo corpore sanctorum, ibid.
    Formula XuII.
    De Basilica consecranda, 100.
    Formula XuIII.
    De Basilica dedicanda, ibid.
    Formula XIX.
    Petitionis de dedicando baptisterio, 101.
    Formula XX.
    Responsi de dedicando baptisterio, 102.
    Accepta ex Gregorio Magno, ibid.
    Formula XXI.
    Responsi de eodem, ibid.
    Desumpta ex Greg. M. Ibid.
    Preceptorum de rebus Ecclesie procurandis et alienandis, 103.
    Formula I.
    Quando laicus tonsuratur, et fit regionarius, ibid.
    Formula II.
    Quando absens subregionarius fit regionarius, 104.
    Formula III.
    Quando ordinator it in patrimonium, ibid.
    Formula Iu.
    Quando rector fundi mittitur, 105.
    Formula u.
    Scriptum ad Colonos, etc., 106.
    Desumpta ex Greg. M., ibid.
    Formula uI.
    Commendatoria rectoris ad Iudicem prouincie, ibid.
    Formula uII.
    Commendatoria ad patricium prouincie, 107.
    Formula uIII.
    Ad episcopos prouincie, 108.
    Formula IX.
    Tractoria data notario, etc., ibid.
    Formula X.
    Tractoria data redeuntibus in patriam, 109.
    Formula XI.
    Autoritatis de faciendis cartulis, 110.
    Formula XII.
    Alia de eadem re, ibid.
    Formula XIII.
    De commutando puero, 111.
    Formula XIu.
    De commutando mancipio, 112.
    Formula Xu.
    De eadem re, ibid.
    Formula XuI.
    De donando puero, 113.
    Similis apud Greg. M., ibid.
    Formula XuII.
    De concedendo puero, 114.
    Formula XuIII.
    De eadem re, ibid.
    Formula XIX.
    Securitatis, 115.
    Formula XX.
    Securitatis, 116.
    Formula XXI.
    Libertatis, ibid.
    Desumpta quadamtenus ex Greg. M., ibid.
    Singularis est. 117
    Preceptio regis de ordinando episcopo apud Marculfum. 157
    Presbyteri Alexandrini. 158
    Princeps cur dictus, 2.
    Augustus, ibid.
    Dominus, ibid.
    Dilector Dei et Christi, ibid.
    uictor, ibid.
    Triumphator, ibid.
    Serenus, ibid.
    Tranquillus, ibid.
    Pius, ibid.
    A Deo coronatus. Ibid.
    Priuilegiorum diuersorum sedis apostolice formule, 23, 117 et seq.
    Pro locis piis, 132.
    Pro diaconia concedenda, ibid.
    Pro diaconia confirmanda, ibid.
    Ecclesia concedenda, 137.
    Monasterio adunando, 121.
    Concedendo, 127, 134.
    Confirmando, 138, 140.
    Dotando, 122, 123, 124 et 125.
    Eximendo, 118, 119, 128, 131.
    Regendo, 121, 126.
    Orphanotrophio concedendo, 135.
    Prepositura concedenda, 131.
    Xenodochio committendo, 129, 130.
    Priuilegii primi  formula usus Zacarias papa, 118.
    Secundi Stephanus II, 119.
    Sexti Agapetus II, Ioannes XIII, Leo IX, 123.
    Noni Paschalis I, 126.
    Decimi tertii Stephanus II, 129.
    uigesimi secundi Paschalis II. 139
    Processionis gratia. 92, 102
    Professio  fidei emissa a S. Pontifice, quando incepit, 170.
    Quando desiit. 170, 171
    Professio fidei secunda, 31.
    Edita primum a Gregorio II, ibid.
    Edebatur uerbo et scripto, 34, 47.
    Professio fidei tertia, 44.
    Que Leonis II, ibid.
    Professio I, fidei fit ab electo in papam ad corpus S. Petri, 158.
    Qua forma, 159, 101
    Prologus in iudicatum. 118
    Promissio fidei, ut est in Diurno, cuius etatis. 58




S
    Sanctuaria. 94, 100
    Scholasticus exarchus. 9
    Securitas. 115
    Seuerinus papa. 61
    Simonia interdicta. 63, 64
    Spiritus a Patre et Filio procedens. 36, 48
    Stephanus Macarii discipulus. 42
    Symbolum uetus Romanorum cuiusmodi olim, 61, 62.
    Quando auctum, et qua de causa. 162
     Synodale quid, 72.
    Qui subscriberent, cum ordinare S. pontifex episc. suburb, ibid.
    Cum metropolita, ibid.
    Synodale continet 8 mandata, 73.
    De illicitis ordinationibus. De bigamis, etc. De Afris. De ministeriis et ornamentis ecclesie. De reditu et oblationibus partiendis. De tempore ordinationum. De tempore solemnis baptismi. De litaniis. Formula desumpta partim ex Greg. Mag., 73.
    Partim ex Gelasio. 74
    Synodicas ordinationis sue mittendi uetus mos RR. PP., 163.
    Quando incepit, 164.
    Quando desiit, 166.
    Ad quos synodice mitterentur, 165.
    Quid in iis contineretur, ibid.
    Quo fine mitterentur, ibid.
    Quorum pontificum habeantur, 166.
    Synodica Gelasii, ibid.
    Pelagii I, 167.
    Gregorii I. 159, 169




T
    Theodorus papa. 61
    Tractoria data ministro Ecclesie Romane, 108.
    Redeuntibus in patriam. 109
    Trinitatis perfectissima expositio. 35




u
    uisitatores ecclesiarum. 138
    uocatoria electi, 55.
    uocatoria Ioan. uIII, lectu dignissima. ibid.






ANNO DOMINI DCCCXXI.
THEODULFUS AURELIANENSIS EPISCOPUS [a 1Kb] .





NOTITIA HISTORICA IN THEODULFUM.


 Theodulfus, episcopus Aurelianensis, seculo IX. Patria eius incerta est. uulgo Italum statuunt, quia in ueteri Chronico, apud Quercetanum, tom. I, pag. 36, Carolus Magnus illum ex Italia in Gallias adduxisse legitur. Que sententia satis infirma est. Non melior est altera qua Mabillonius, Nic. Antonius et Eccardus, rerum Francicarum XXXuIII, 169, ipsum Hispanum faciunt, quia Theodulfus Getici populi reliquias in Hesperia siue Hispania consanguineos suos uocauit. Nam consanguinei uox metaphorice posita esse potuit, pro eiusdem fidei ac religionis consorte. Igitur patria eius certo nondum est cognita. Antequam in Galliam ueniret, uxorem habuit, ex eaque Gislam filiam, ad quam carmen 4 libri III scriptum est. Fuit autem primum abbas Floriacensis, teste Catalogo abbatum Floriacensium, tom. I Miscellaneorum Baluzii, pag. 492, post episcopus Aurelianensis. Interfuit, anno 794, concilio Francofurtensi contra Felicem; anno 811 testis fuit in testamento Caroli Magni. Apud Ludouicum Pium primum in gratia  fuit, post cum Bernardo Italie regi magis fauere uideretur, anno 818 sede sua eiectus, et in urbe Andegauensi carceri inclusus fuit; quia uero innocentiam suam constanter tuebatur, anno 821 restitutus est, quo etiam obiit. Epitaphium eius edidit Mabillonius, Analect. tom. I, pag 426, ubi uide adnotationes, pag. 433-434; in editione recent. pag. 377, 378, et Eccardum l. c.

Opera eius coniunctim edita sunt a Iacobo Sirmondo, Paris., 1646, 8o, post in Operibus huius repetita, sequenti ordine:

1. Cauitula ad presbyteros parochie sue; edita  sunt primum a Baronio ad annum 835, num. 5, deinde a Ioanne Buseo cum epistolis Hincmari Rhemensis, Moguntie, 1602, 8o, porro a Sirmondo tomo II Conciliorum Gallie, pag. 211, qui longe accuratius ad annum 797, aut circiter referenda esse censet, Spelmanno tomo I Conciliorum, pag. 584; Harduino tom. Iu, pag. 911. Canones 9 concilii uI ecumenici, qui tom. III Conciliorum Harduini habentur p. 1719, suppositi sunt, et fere toti ex his capitulis exscripti.

2. De ordine baptismi, qui liber anno 812 conscriptus est, cum Carolus Magnus de hac re cogitasset. Eccardus Rerum Francic. XXuIII, 18. Inscriptus est Magno Senonensi archiepiscopo, in uno uero codice Corbeiensi, ex quo Menardus ad librum Sacramentorum Gregorii Magni  pag. 113. edidit, Ioanni Arelatensi, quod Sirmondus mendose factum crediderat, Mabillonius uero tom. I Analect., pag. 24  rem sic expediuit, ut  diuersa exempla utrique inscripta esse contendat.

3. De Spiritu sancto liber, anno 809 editus et Carolo Magno inscriptus. Nam illo anno in concilio Aquisgranensi de processione Spiritus sancti actum fuerat. uide Eccardum XXuII, 63.

4. Carmina in libros uI distincta, de quibus accurate satis agit Polyc. Lyserus in Historia petarum medii eui, pag. 223 seqq., ita tamen ut quedam suppleri debeant. Parenesin ad Iudices, que librum I constituit, sed initio destitutum edidit Lutetie Pet. Daniel: post Gey. Elmenhorstius Lugd. Bat. 1618, 4o; porro Andr. Riuinus cum quibusdam carminibus ex Canisio et Bibl. PP. Coloniensi Lips. 1653, 8o,  una cum Drepanio, Floro et aliis. Postea Carmina X inedita primus dedit Mabillonius Annal. tom. I, pag. 376 seq. . Epigrammata duo Baluzius Miscell. lib. I, pag. 492, 493. Hymnos autem duos de Natali Domini et ad sanctos martyres Sergium et Bacchum, in editione Sirmondi omissos esse obseruat Christianus Daumius in Syllabo petarum Christianorum, qui tamen iam ante in Bibliothecis Patrum et in editione Riuiniana excusi fuerant. Carmen de tota ueteris et Noui Testamenti instructione legitur in Goldasti Manuali biblico, pag. 34; in Operibus lib. II, carmen 1, inscribitur sic: uersus in fronte Bibliorum, que ipse describi fecit. Carmen breue de luxuria ediderunt Martene et Durand. Thesauro nouo Anecdoct., tom. I, pag. 399.

5. Fragmenta sermonum duorum, nec non fragmentum aliud operis de sacris Interpretibus edidit Lucas Dacherius Spicil. tom. u, pag. 117 . Hec uero Theodulfi esse,  tum stylus docet, tum quoque, quia initium capitularium eius sub finem adiectum est.

6. Annales Caroli Magni et Ludouici Pii scripsisse Theodulfum ait Arnoldus Wion in Ligno uite, et post ipsum uossius de Historicis Latinis, pag. 757; et adest huiusmodi fragmentum Annalium sub nomine Theodulfi in bibl. uaticana. Bern. de Montfaucon, Bibl. Bibl. mss. pag. 35. Fortassis est unus ex illis annalistis anonymis, quales de illis temporibus plures exstant.

7. In Catalogo abbatum Floriacensium supra memorato ipsi quoque tribuitur Explicatio Symboli Athanasiani et explicatio mystica Misse, que duo etiam in ms. Codice Floriacensi habentur.

8. Speculum locorum Biblicorum ipsi quoque tribuitur, quod alias inter Opera Augustini tom. III, pag. 680, exstat.

Plura dabit Historia litteraria Gallie tomo Iu, pag. 459.





DE THEODULFO EPISCOPO EIUSDEM AEuI SCRIPTORUM ALIQUOT TESTIMONIA.


Alcuinus in epistola ad Carolum regem, cum ab eo librum Felicis Urgellitani refutandum accepisset.

Sed obsecro ut exemplarium illius libelli domno dirigatur apostolico; aliud quoque Paulino patriarche; similiter Richbono et Theudulfo episcopis, doctoribus et magistris, ut singuli per se respondeant.


Eginhardus in uita Caroli Magni, enumerans episcopos qui eius testamento subscripserunt.

Episcopi Hildebaldus, Richolfus, Arnoldus, Wolfarius, Bernoinus, Laidradus, Ioannes, Theodulfus, Iesse, Hetto, Waltgaudus.


Hincmarus de diuortio Lotharii et Tetherge ad interrogationem 6.

Et hinc ex sacris Scripturis et catholicorum dictis quidam orthodoxus et insignis peta inter alia scripserit dicens:

At si iurandi te causa perurget et arctat,
    Id puris uerbis, id gere mente pia.
et cetera que leguntur in Parenesi ad iudices, uersu 833.


Lupus abbas Ferrariensis in epistola 20, ad Alcuinum.

Nundinas in Theodulfi carmine legi producta penultima. Quod utrum eius an preceptorum auctoritate penes illum fides habeatur. 


Auctor uite Ludouici Pii imperatoris ad annum Christi 814.


Defuncto patre, missus est Rampo ad eum, ut et mortem eius mature cognosceret, aduentumque suum nullomodo comperendinaret. Qui cum Aurelianam deuenisset ad urbem, Theodulfus eiusdem urbis episcopus, uir undecunque doctissimus, causam eius aduentus persensit, et uelocissime misso perlatore  imperatori innotescere studuit. Idem ad annum 816 de Stephani pape aduentu loquens: Imperator aduentum eius Rhemis sustinere statuit; cui etiam obuiam Hildebaldum archicapellanum sacri palatii, Theodulfum episcopum Aurelianensem, Ioannem Arelatensem, aliorumque ministrorum copiam procedere iussit infulis indutos sacerdotalibus. Idem rursus ad annum 817 de coniuratione agens Bernardi Italie regis. Erant huius sceleris conscii quamplures clerici seu laici; inter quos aliquos episcopos huius  tempestatis procella inuoluit, Anselmum scilicet Mediolanensem, Wlfoldum Cremonensem, sed et Theodulfum Aurelianensem. Et post alia. Episcopos porro hac constrictos immanitate ab episcopis reliquis depositos monasteriis mancipauit.


Chronicon uetus


Floruit etiam his temporibus apud urbem Aurelianensem Theodulfus episcopus, qui propter scientie prerogatiuam qua pollebat, a memorato imperatore Carolo Magno ab Italia in Gallias adductus, et Floriacensem ab eo abbatiam et Aurelianensem simul meruit episcopatum.


Ex libro Miraculorum sancti Maximini abbatis Miciacensis, auctore Letaldo, monacho Miciacensi, qui sub finem seculi X florere cepit.


Temporibus diue memorie Caroli Augusti, disponente rerum omnium Domino eumdem locum pristine reddere nobilitati, Theodulfus nobilissimus et moribus et genere acerrimique ingenii Aurelianensis Ecclesie episcopus subrogatur. Hic itaque multa industria certans, quatenus idem locus in antiquum reuocaretur honorem, dum in contiguis regionibus minus idoneos inuenisset ad id efficiendum monachos, ex Septimanie partibus asciuit, quibus et locum dedit, et res illi loco attributas de suo insuper addens contradidit. In qua re non penituit eum facti sui; quippe cuius temporibus in tantum eius loci gloria enituit, ut ueteris ignominie dedecus honestas superueniens obumbraret, et preteritorum dispendia lucra sequentia compensarent. Theodulfus igitur episcopus inter cetera suorum operum basilicam miri operis, instar uidelicet eius que Aquis est constituta; edificauit in uilla que dicitur Germiniacus , quo etiam his uersibus sui memoriam eleganter expressit.

 Hec in honore Dei Theodulfus templa sacraui
   Que dum quisquis adis, oro, memento mei.
Hic itaque uenerabilis sacerdos insimulatus coniurationis apud regem de episcopatu deiectus, et multis diebus custodie mancipatus est; postmodum mirabili rerum conuersione, et crimen promptissime abluit et regis gratiam consecutus, cathedram pristine dignitatis non diu uicturus recepit. Fertur enim ui ueneni ab his exstinctus qui dum exsularet,  libertate potiti bona eius inuadendi iam hauserant cupiditatem.


Theodulfi Epitaphium [a 2Kb]




Illius cineres saxo seruantur in isto
   Qui quondam populis presul et abba fuit.
 Non noster genitus, noster habeatur alumnus:
   Protulit hunc Speria, Gallia sed nutriit.
Urbs populosa satis Ligerim super Aurelianis,
   Que olim leta fuit hoc residente Patre.
Proh dolor! hunc pepulit propria de sede malignus
   Menibus his traditur exsul et exsul erat.





[a 2Kb] THEODULFI AURELIANENSIS EPISC. [b 19Kb] CAPITULA AD PRESBYTEROS PAROCHIAE SUAE.


THEODULFUS fratribus et compresbyteris nostris Aurelianensis parochie sacerdotibus, in Domino salutem.



I. Quod subditarum plebium profectum curare debeant, et de dignitate sacerdotum.


Obsecro uos, fratres dilectissimi, ut erga subditarum plebium profectum et emendationem uigilantissima cura laboretis: quatenus illis uiam salutis ostendentes, et eos uerbis et exemplis instruentes, et uos de eorum profectu, et nos de uestro, Domino nostro Iesu Christo auxiliante, fructuosos illi manipulos reportemus. Obsecro etiam fraternitatem uestram, ut hec capitula, que ad emendationem uite breuiter digessi, assidue legatis, et memorie commendetis, et eorum siue sanctarum scripturarum lectione mores componatis, uitam emendetis, et cum subditis plebibus, opitulante Domino, ad regna  celestia pergere certetis. ueraciter nosse debetis et semper meminisse, quia nos, quibus regendarum animarum cura commissa est, pro his qui nostra negligentia pereunt, rationem reddituri sumus: pro his uero quos uerbis et exemplis lucrati fuerimus, premium eterne uite percipiemus. Nobis enim a Domino dictum est, uos estis sal terre . Quod si populus fidelis cibus est Dei, eius cibi condimentum nos sumus. Scitote uestrum gradum nostro gradui secundum et pene coniunctum esse. Sicut enim episcopi Apostolorum in Ecclesia, ita nimirum presbyteri ceterorum discipulorum Domini uicem tenent; et illi tenent gradum summi pontificis Aaron, isti uero filiorum eius. Unde oportet uos semper memores esse tante dignitatis, memores  uestre consecrationis, memores sacre quam in manibus suscepistis unctionis, ut nec ab eadem dignitate degeneretis, nec uestram consecrationem irritam faciatis, nec manus sacro unguine delibutas peccando polluatis, sed cordis et corporis munditiam conseruantes, plebibus exemplum bene uiuendi prebentes, his quibus preestis ducatum ad celestia regna prebeatis.



II. Quod lectioni et orationi assidue uacandum sit.

Oportet uos et assiduitatem habere legendi, et instantiam orandi, quia uita uiri iusti lectione instruitur, ornatur, et assiduitate lectionis munitur homo a peccato, iuxta illum qui dicebat: In corde meo abscondi eloquia tua, ut non peccem tibi . Hec sunt enim arma, lectio uidelicet et oratio, quibus diabolus expugnatur: hec sunt instrumenta quibus eterna beatitudo acquiritur: his armis uitia comprimuntur: his alimentis uirtutes nutriuntur.



III. Quod lectioni succedere debeat operatio.

Sed et si quando a lectione cessatur, debet manuum operatio subsequi, quia otiositas inimica est anime, et antiquus hostis, quem a lectione siue ab oratione uacantem inuenerit, facile ad uitia rapit. Per usum namque lectionis discetis qualiter et uos uiuatis, et alios doceatis: per usum orationis, et uobis et his quibus in caritate coniuncti estis prodesse ualebitis; per manuum operationem et corporis  macerationem, et uitiis alimenta negabitis, et uestris necessitatibus subuenietis, et habebitis quod necessitatem patientibus porrigatis.



Iu. Quo apparatu ad synodum uenire debeant.

Quando more solito ad synodum conuenitis, uestimenta, et libros, et uasa sancta, cum quibus uestrum ministerium et iniunctum officium peragitis, uobiscum deferte; nec non duos, aut tres clericos, cum quibus missarum solemnia celebratis, uobiscum adducite, ut probetur quam diligenter, quam studiose Dei seruitium peragatis.



u. Que cura esse debeat panis, uini, et aque, in missis celebrandis.

 Panes, quos Deo in sacrificium offertis, aut a uobis ipsis, aut a uestris pueris coram uobis, nitide ac studiose fiant, et diligenter obseruetur ut panis, et uinum, et aqua, sine quibus misse nequeunt celebrari, mundissime atque studiose tractentur, et nichil in his uile, nichil non probatum inueniatur, iuxta illud quod ait Scriptura: Sit timor Domini uobiscum, et cum diligentia cuncta facite .



uI. Ut femine ad altare, dum misse celebrantur, non accedant.

Femine missam, sacerdote celebrante nequaquam ad altare accedant, sed locis suis stent, et ibi sacerdos earum oblationes Deo oblaturus accipiat. Memores enim esse debent femine infirmitatis sue  at sexus imbecillitatis, et idcirco sancta quelibet in ministerio Ecclesie contingere pertimescant; que etiam laici uiri pertimescere debent, ne Oze penam subeant, qui dum arcam Domini extraordinarie contingere uoluit, Domino percutiente interiit .



uII. Ut sacerdos missam solus non celebret.

Sacerdos missam solus nequaquam celebret, quia sicut illa celebrari non potest sine salutatione sacerdotis, responsione plebis, admonitione sacerdotis, responsione nichilominus plebis, ita nimirum nequaquam ab uno debet celebrari. Esse enim debent qui ei circumstent, quos ille salutet, a quibus ei respondeatur, et ad memoriam illi reducendum est illud Dominicum:  Ubicunque fuerint duo ueltres in nomine meo congregati, et ego in medio eorum .



uIII. Ut in ecclesiis preter res sacras alia non recondantur.

uidemus crebro in ecclesiis messes et fenum congeri, unde uolumus et hoc penitus obseruetur, ut nichil in ecclesia preter uestimenta ecclesiastica, et uasa sancta, et libros recondatur: Ne forte, si alia ibi quam oportet negotia exerceantur, a Domino audiamus: Domus mea domus orationis uocabitur; uos autem fecistis eam speluncam latronum .



IX. Ut nemo deinceps, preter paucos qui id meriti sint, in ecclesia sepeliatur.

 Antiquus in his regionibus in ecclesia sepehendorum mortuorum usus fuit, et plerumque loca diuino cultui mancipata, et ad offerendas Deo hostias preparata cemeteria siue polyandria facta sunt. Unde uolumus ut ab hac re deinceps abstineatur, et nemo in ecclesia sepeliatur, nisi forte talis sit persona sacerdotis, aut cuiuslibet iusti hominis, que per uite meritum talem uiuendo suo corpori defuncto locum acquisiuit. Corpora uero que antiquitus in ecclesiis sepulta sunt nequaquam proiiciantur, sed tumuli qui apparent profundius in terram mittantur, et pauimento desuper facto, nullo tumulorum uestigio apparente, ecclesie reuerentia conseruetur. Ubi uero tanta est multitudo cadauerum, ut hoc facere difficile sit, locus ille pro cemeterio habeatur,  ablato inde altari et in eo loco constructo, ubi religiose et pure Deo sacrificium offerri ualeat.



X. Ut uaniloquia et profane actiones in ecclesia prohibeantur.

Non debetis ad ecclesiam ob aliam causam conuenire, nisi ad laudem Domini et eius seruitium faciendum. Disceptationes uero, et tumultus, et uaniloquia, et cetere actiones ab eodem sancto loco penitus prohibende sunt. Ubi enim Dei nomen inuocatur, Deo sacrificium offertur, angelorum frequentia inesse non dubitatur, periculosum est tale aliquid dicere uel agere quod loco non conuenit. Si enim Dominus illos de templo eiecit qui uictimas  que sibi offerrentur emebant uel uendebant, quanto magis illos iratus inde abiiciet qui mendaciis, uaniloquiis, risibus et huiuscemodi nugis locum diuino cultui mancipatum fedant ?



XI. Ut misse nisi in ecclesia non celebrentur.

Missarum solemnia nequaquam alibi nisi in ecclesia celebranda sunt, non in quibuslibet domibus et in uilibus locis, sed in loco quem elegerit Dominus, iuxta illud quod scriptum est: uide ne offeras holocausta tua in omni loco quem uideris, sed in loco quem elegerit Dominus, ut ponat nomen suum ibi .



XII. Ut femine cum presbytero non habitent.

 Nulla femina cum presbytero in una domo habitet. Quamuis enim canones matrem, et sororem, et huiuscemodi personas, in quibus nulla sit suspicio, cum illo habitare concedant, hoc nos modis omnibus idcirco amputamus, quia in obsequio siue occasione illarum ueniunt alie femine que non sunt ei affinitate coniuncte, et eum ad peccandum illiciunt.



XIII. Ut presbyteri ab ebrietate et tabernis abstineant, nec temere cum quibuslibet conuiuentur

Obseruandum uobis est, ut et uos ab ebrietate abstineatis, et ut plebes subdite abstineant predicetis, et neque per tabernas eatis bibendo aut comedendo, neque domos aut uicos curiositate qualibet peragretis,  neque cum feminis aut cum quibuslibet impuris personis conuiuia exerceatis. Nisi forte paterfamilias quilibet uos ad domum suam inuitauerit, et cum sua coniuge et prole uelit uobiscum spiritali gaudio letari, et uerborum uestrorum refectionem accipere, et uobis refectionem carnalem caritatis officio exhibere; oportet enim, ut si quando quilibet fidelium carnalibus uos reficit epulis, a uobis reficiatur epulis spiritalibus.



XIu. Ne aliarum ecclesiarum fideles ad suam ecclesiam pertrahere nitantur.

Nullus presbyter fidelibus sancte Dei Ecclesie de alterius presbyteri parochia persuadeat, ut ad suam ecclesiam concurrant relicta propria ecclesia, et  suas decimas sibi dent; sed unusquisque sua ecclesia et populo contentus, quod sibi non uult fieri alteri nequaquam faciat, iuxta illud Euangelicum: Quecunque uultis ut faciant uobis homines, hec eadem facite illis . Quisquis autem contra hec constituta uenerit, aut his monitis nostris reniti tentauerit, aut gradum se sciat amissurum, aut in carcere longo tempore detinendum.



Xu. Ne alienos item clericos sollicitent.

Hoc quoque modis omnibus prohibemus, ut nullus uestrum alterius clericum sollicitet aut recipiat, quia grauis de hac re in sacris canonibus sententia est.



XuI. De his qui alienas ecclesias muneribus ambiunt.

Si quis presbyter inuentus fuerit alicui clerico aut laico munera dare, aut dedisse, ut ecclesiam alterius presbyteri subripiat, sciat se pro hac rapina et seua cupiditate, aut gradum amissurum, aut in carceris erumna longo tempore penitentiam agendo detinendum.



XuII. Ut paruulis aliarum parochiarum egrotantibus baptismum non negent.

Si paruulus egrotans ad quemlibet presbyterum baptismi gratia de cuiuslibet parochia allatus fuerit, ei baptismi sacramentum nullo modo negetur. Si quis hoc munus petenti concedere detrectauerit, et  ille paruulus absque baptismatis gratia mortuus fuerit, nouerit se ille qui eum non baptizauit, pro eius anima rationem redditurum.



XuIII. Ut uasa sacra in alios usus non detorqueant.

Nullus presbyter seu laicus presumat calicem, aut patenam, aut quelibet uasa sacra et diuino cultui mancipata, ad alios usus retorquere. Nam quicunque de calice sacrato aliud bibit preter Christi sanguinem qui in sacramento accipitur, et patenam ad aliud officium habet quam ad altaris ministerium, deterrendus est exemplo Baltassar qui dum uasa Domini in usus communes assumpsit, uitam pariter cum regno amisit .



XIX. Ad quas scholas mittere consanguineos suos possint, si uelint.


Si quis ex presbyteris uoluerit nepotem suum, aut aliquem consanguineum, ad scholam mittere, in ecclesia Sancte Crucis, aut in monasterio Sancti Aniani, aut Sancti Benedicti, aut Sancti Lifardi, aut in ceteris de his cenobiis que nobis ad regendum concessa sunt, ei licentiam id faciendi concedimus.



XX. Ut scholas ipsi habeant in quibus fidelium paruulos gratis erudiant.

Presbyteri per uillas et uicos scholas habeant, et si quilibet fidelium suos paruulos ad discendas litteras eis commendare uult, eos suscipere et docere  non renuant, sed cum summa caritate eos doceant, attendentes illud quod scriptum est: Qui autem docti fuerint fulgebunt quasi splendor firmamenti; et qui ad iustitiam erudiunt multos, fulgebunt quasi stelle in perpetuas eternitates . Cum ergo eos docent, nichil ab eis pretii pro hac re exigant, nec aliquid ab eis accipiant, excepto quod eis parentes caritatis studio sua uoluntate obtulerint.



XXI. uite Christiane compendiosa institutio.

Cum ergo omnium sanctarum Scripturarum pagine instrumentis bonorum operum referte sint, et per sanctarum Scripturarum campos possint inueniri  arma quibus uitia comprimantur et uirtutes nutriantur, libuit nobis huic nostro capitulari inserere sententiam cuiusdam Patris de instrumentis bonorum operum, in qua magna breuitate quid agi quidue uitari debeat, continetur. In primis Dominum Deum tuum diligere ex toto corde, tota anima, tota uirtute, deinde proximum tanquam teipsum. Deinde non occidere, non adulterare, non facere furtum, non concupiscere, non falsum testimonium dicere, honorare omnes homines, et quod sibi quis fieri non uult, alii ne faciat. Abnegare semetipsum sibi, ut sequatur Christum. Corpus castigare, delicias non amplecti, ieiunium amare, pauperes recreare, nudum uestire, infirmum uisitare, mortuum sepelire, in tribulatione subuenire, dolentem consolari.  A seculi actibus se facere alienum. Nihil amori Christi preponere, iram non perficere, iracundie tempus non reseruare, dolum in corde non tenere, pacem falsam non dare, caritatem non derelinquere. Non iurare, ne forte periures. ueritatem ex corde et ore proferre, malum pro malo non reddere, iniuriam non facere, sed et factam patienter sufferre. Inimicos diligere, maledicentes non maledicere sed magis benedicere. Persecutionem pro iustitia sustinere. Non esse superbum, non uinolentum, non multum edacem, non somnolentum, non pigrum, non murmurosum, non detractorem. Spem suam Deo committere. Bonum aliquid in se cum uiderit, Deo applicet, non sibi: malum uero semper a se factum sciat, et sibi reputet. Diem iudicii timere,  gehennam expauescere, uitam eternam omni concupiscentia spiritali desiderare, mortem quotidie ante oculos suspectam habere. Actus uite sue omni hora custodire. In omni loco Deum se respicere pro certo scire. Cogitationes malas cordi suo aduenientes mox ad Christum allidere, et seniori spiritali patefacere. Os suum a malo uel prauo eloquio custodire, multum loqui non amare, uerba uana aut risui apta non loqui, risum multum aut excussum non amare. Lectiones sanctas libenter audire, orationi frequenter incumbere, mala sua preterita cum lacrymis uel gemitu quotidie in oratione Deo confiteri. De ipsis malis de cetero emendare, desideria carnis non perficere. uoluntatem propriam odisse, preceptis sacerdotis et preceptoris in omnibus obedire, etiam  si ipse aliter, quod absit, agat, memores illius Dominici precepti: Que dicunt facite, que autem faciunt facere nolite . Non uelle dici sanctum antequam sit, sed prius esse quod uerius dicatur. Precepta Dei factis quotidie adimplere, castitatem amare, nullum odisse, zelum et inuidiam non habere, contentionem non amare, elationem fugere, et seniores uenerari, iuniores diligere. In Christi amore pro inimicis orare. Cum discordantibus ante solis occasum in pacem redire, et de Dei misericordia nunquam desperare. Ecce hec sunt instrumenta artis spiritalis, que cum fuerint a nobis die noctuque incessabiliter adimpleta, et in die iudicii reconsignata, illa merces nobis a Domino  recompensabitur, quam ipse promisit: Quod oculus non uidit, nec auris audiuit, nec in cor hominis ascendit, que preparauit Deus his qui diligunt eum .



XXII Ut omnes fideles orationem Dominicam et symbolum discant

Commonendi sunt fideles ut generaliter omnes, a minimo usque ad maximum, orationem Dominicam et symbolum discant; et dicendum eis, quod in his duabus sententiis omne fidei Christiane fundamentum incumbit, et nisi quis has duas sententias et memoriter tenuerit, et ex toto corde crediderit, et in oratione sepissime frequentauerit, catholicus esse non poterit. Constitutum namque est ut nullus  chrismetur, neque baptizetur, neque a lauacro fontis illius suscipiatur, neque coram episcopo ad confirmandum quemlibet teneat, nisi symbolum et orationem Dominicam memoriter tenuerit, exceptis his quos ad loquendum etas minime perduxit



XXIII. Ut omnes bis saltem quotidie, mane et uesperi, Deum orent

Dicendum illis ut singulis diebus qui amplius non potest, saltem duabus uicibus oret, mane scilicet et uespere, dicens symbolum, uel orationem Dominicam, uel: Qui plasmasti me, miserere mei, uel etiam: Deus, propitius esto mihi peccatori, et Deo gratias pro quotidiane uite commeatibus, et quia se ad imaginem suam creare dignatus sit, et a pecudibus  segregare. His actis et solo Deo creatore suo adorato, sanctos inuocet, ut pro se intercedere ad maiestatem diuinam dignentur. Hec faciant quibus basilice locus prope est, in basilica: qui uero in itinere, aut pro qualibet occasione in siluis aut in agris est, ubicunque eum ipsa hora matutina uel uespertina inuenerit, sic faciat, sciens Deum ubique presentem esse, dicente Psalmista: In omni loco dominationis eius ; et, Si ascendero in celum, tu ibi es , etc.



XXIu. De obseruantia diei Dominici.

Diei uero Dominici, quia in eo Deus lucem condidit, in eo manna in eremo pluit, in eo Redemptor humani generis sponte pro salute nostra a mortuis  resurrexit, in eo Spiritum sanctum super discipulos infudit, tanta esse debet obseruantia, ut preter orationes, et missarum solemnia, et ea que ad uescendum pertinent, nichil aliud fiat. Nam et si necessitas fuerit nauigandi, siue itinerandi, licentia datur, ita duntaxat, ut horum occasione missa et orationes non pretermittantur. Conueniendum est sabbato die cum luminaribus cuilibet Christiano ad ecclesiam, conueniendum est ad uigilias siue ad matutinum officium. Concurrendum est etiam cum oblationibus ad missarum solemnia. Et dum ad ecclesiam conuenitur. nulla causa dici debet uel audiri, nulla iurgia sunt habenda: sed tantummodo Deo uacandum est, in celebratione uidelicet sacrorum officiorum, et exhibitione  eleemosynarum, et in Dei laudibus cum amicis, proximis et peregrinis spiritaliter epulandum.



XXu. Ut hospitalitatem omnes diligant et gratis exhibeant.

Admonendi sunt ut hospitalitatem diligant, et nulli hospitium prebere detrectent, et si cui forte hospitium prestiterint, nullam ab eo mercedem accipiant, nisi forte ille, qui a te recipitur, sponte sua aliquid det. Dicendumque illis qualiter multi per hospitalitatis officium Deo placuerunt, dicente Apostolo, Per hanc enim placuerunt quidam Deo, angelis hospitio susceptis . Et iterum, Hospitales sine murmuratione. . Et ipse Dominus ad iudicium dicturus est, Hospes eram, et collegistis me . Sciant sane quicunque hospitalitatem  amant, Christum se in hospitibus recipere. Nam ille modus hospitalitatis non solum inhumanus, sed etiam crudelis est, quo nunquam hospes in domum ante recipitur, nisi prius dandi hospitii merces compensetur, et quod Dominus agere iussit pro perceptione regni celestis, pro acquisitione terrenarum rerum agatur.



XXuI. Ut a periurii crimine fideles caueant.

Predicandum est etiam ut periurium fideles caueant, et ab hoc summopere abstineant, scientes hoc grande scelus esse, et in lege, et prophetis, siue Euangelio  prohibitum. Audiuimus enim quosdam paruipendere hoc scelus, et leuem quodammodo periuris penitentie modum imponere. Qui  nosse debent, talem de periurio, qualem et de adulterio, de fornicatione, de homicidio, et de ceteris criminalibus uitiis, penitentiam imponendam. Si quis uero perpetrato periurio, aut quolibet criminali peccato, timens penitentie longam erumnam, ad confessionem uenire noluerit, ab ecclesia repellendus est, siue a communione et consortio fidelium, ut nullus cum eo comedat, neque bibat, neque oret, neque in suam eum domum recipiat.



XXuII. Ut a falso testimonio fideles abstineant.

Dicendum est eis ut a falso etiam testimonio abstineant, scientes et hoc grauissimum scelus esse, et ab ipso Domino in monte Sinai prohibitum, dicente  eodem Domino, Non falsum testimonium dixeris ; siue, Testis falsus non erit impunitus . Sciat se etiam, quisquis hoc perpetrauerit, aut tali penitentia purgandum, ut superius dictum est de periurio, aut tali damnatione et excommunicatione damnandum, sicut superius insertum est. Dicendumque illis est quod summa, non dicam stultitia, sed nequitia est, pro cupiditate argenti et auri, aut uestimentorum, aut cuiuslibet rei, aut quod creberrime contingere solet, propter ebrietatem, in tam grande scelus corruere, ut aut septem annis in arcta erumna sit, aut ab ecclesia sit repulsus, dicente Domino, Quid prodest homini si lucretur totum mundum, et aniame sue detrimentum faciat  ? quippe cum aliis uideatur pius existere, sibimet crudelis existat.



XXuIII. Ut presbyteri ad docendas plebes sint parati.

Hortamur uos paratos esse ad docendas plebes. Qui Scripturas scit, predicet Scripturas: qui uero nescit, saltem hoc, quod notissimum est, plebibus dicat: Ut declinent a malo, et faciant bonum ; inquirant pacem, et sequantur eam, quia oculi Domini super iustos, et aures eius ad preces eorum, etc. Nullus ergo se excusare poterit, quod non habeat linguam, unde possit aliquem edificare. Mox enim, ut quemlibet errantem uiderit, prout potest et ualet, aut arguendo, aut obsecrando, aut increpando, ab errore retrahat, et ad peragendum  bonum opus hortetur. Cum uero, Domino opitulante, ad synodum in unum conuenerimus, sciat nobis unusquisque dicere, quantum Domino adiuuante laborauerit, aut quem fructum acquisierit. Et si quis forte nostro indiget adiutorio, nos cum caritate admoneat, et nos cum caritate nichilominus ei pro uiribus adiutorium ferre non differemus.



XXIX. Quonam orandi modo fideles uti debeant.

Admonere debetis fideles, ut assiduitatem et studium habeant orandi. Ipse autem orandi modus talis esse debet, ut primum dicto symbolo, quasi fidei sue recensito fundamento, dicat quisquis est tribus uicibus: Qui plasmasti me, miserere mei, et tribus uicibus: Deus, propitius esto mihi peccatori, et compleat  orationem Dominicam. Si ergo locus aut tempus exegerit, deprecetur sanctos apostolos et martyres, ut pro eo intercedant. Et armata fronte signo crucis, eleuatis cum corde et manibus et oculis, Deo gratias agat. Si uero tempus ad hec omnia peragenda minus sufficiens fuerit, sufficiat tantum: Qui plasmasti me, miserere mei; et, Deus, propitius esto mihi peccatori, et oratio Dominica tantum cum gemitu et contritione cordis.



XXX. De confessione peccatorum Deo quotidie facienda.

Omni etenim die Deo in oratione nostra, aut semel, aut bis, aut quanto amplius possumus, confiteri debemus peccata nostra, dicente Propheta, Delictum meum cognitum tibi feci, et iniustitiam meam non  abscondi. Dixi, Confitebor aduersus me iniustitias meas Domino, et tu remisisti impietatem peccati mei . Facta etenim confessione cum gemitu et lacrymis Domino in oratione, recitandus est psalmus quinquagesimus, siue uigesimus quartus, siue trigesimus primus, atque alii ad rem pertinentes, et sic complenda est oratio. Quia confessio quam sacerdotibus facimus, hoc etiam nobis adminiculum affert, quia accepto ab eis salutari consilio, saluberrimis penitentie obseruationibus, siue mutuis orationibus, peccatorum maculas diluimus. Confessio uero, quam soli Deo facimus, in hoc iuuat quia quanto nos memores sumus peccatorum nostrorum, tanto horum Dominus obliuiscitur: et e contrario, quanto  nos horum obliuiscimur, tanto Dominus reminiscitur, dicente Propheta, Et peccatorum tuorum non memorabor . Tu autem memor esto quod Dauid propheta se fecisse testatur, cum dicit, Quoniam iniquitatem meam ego cognosco, et peccatum meum contra me est semper .



XXXI. Qui ad confessionem ueniunt omnia confiteri, et de omnibus examinari debent.

Confessiones dande sunt de omnibus peccatis que siue in opere, siue in cogitatione perpetrantur. Octo sunt principalia uitia, sine quibus uix ullus inueniri potest. Est enim gastrimargia, hoc est uentris ingluuies, secundo fornicatio, tertio acedia siue tristitia,  quarto auaritia, quinto uana gloria, sexto inuidia, septimo ira, octauo superbia. Quando ergo quis ad confessionem uenit, diligenter debet inquiri quomodo aut qua occasione peccatum perpetrauerit quod peregisse se confitetur, et iuxta modum facti debet ei penitentia indicari. Debet ei persuaderi ut et de peruersis cogitationibus faciat confessionem. Debet ei etiam iniungi ut de octo principalibus uitiis faciat suam confessionem, et nominatim ei debet sacerdos unumquodque uitium dicere, et suam de eo confessionem accipere.



XXXII. Quod unusquisque opera misericordie que in alios exercet, in seipso spiritaliter agere debeat.

Esurientes satiandi sunt, sitientes potandi, nudi  operiendi, infirmi et qui in carcere sunt uisitandi, et hospites colligendi, dicente Domino, Esuriui enim, et dedistis mihi manducare: sitiui, et dedistis mihi bibere, etc. . Nam hec omnia, et in se quisque debet spiritaliter agere, et in aliis corporaliter adimplere, quia pene nichil prosunt hec omnia ad uitam eternam compensandam, si luxuriose, superbe, inuide, et, ne singula replicem, si uitiose et inordinate quis uiuat, et a ceteris bonis operibus uacet. Qui ergo uidet se Christum non habere, qui dixit, Ego sum panis uiuus qui de celo descendi , et caritatem, que est pastus anime, non habet, esurit quidem: sed si per bona opera Christo adiungit se, et caritatis dulcedine replet, esurientem omnino se pauit. Qui doctrina Spiritus sancti et  Scripturarum sanctarum fluentis caret, sitiens est; sed si se fluentis uerbi Dei irriget, et mentem suam spiritalis poculi dulcedine ebriet, iste se sitientem potat. Qui uidet se iustitia, siue ceteris bonorum operum exhibitionibus nudatum, et induit se iustitia, siue ceteris uirtutibus, nudum se procul dubio uestit. Si in lecto uitiorum suorum iacet, et morbo iniquitatis sue laborat, et funibus peccatorum suorum constrictus est, et uitiorum suorum obsitus pariete in tenebris iniquitatis sue, est infirmus quidem; sed si de luto uitiorum per confessionem egreditur, et per penitentie lamenta uinculis peccatorum absoluitur, et ad lucem bonorum operum egreditur, infirmum et in carcere positum se procul dubio uisitat.  Si in huius uite uia uidet se laborare, et uitiorum procella quasi quadam eris intemperie inquietari, et receptaculum bonorum operum non habere, sciat se in itinere positum hospitio egere: at si se ad uirtutum domum deducat, et sese in earum tutamine recipiat, hospitem quidem suscipit. Que omnia cum sibi spiritaliter exhibet, Christum in se, cuius ipse membrum est, pascit, potat, uestit, uisitat ac suscipit.



XXXIII. De officio filiorum erga parentes, et parentum erga filios.

Admonendi sunt fideles sancte Dei Ecclesie ut filios suos et filias suas doceant parentibus obedientiam exhibere, dicente Domino, Fili, honorifica patrem  tuum ; nam et ipsi parentes erga filios suos ac filias suas modeste debent agere, dicente Apostolo: Et uos, parentes, nolite ad iracundiam prouocare filios uestros . Nam et hoc dicendum est eis ut si illi genitali affectu parcere uelint iniuriis filiorum, non has impune Dominus sinit, nisi forte digna penitentia exhibeatur, et quia leuius est filiis parentum quelibet flagella suscipere quam Dei iram incurrere.



XXXIu. uera caritas quenam sit.

Admonendus est populus quod hec sit uera caritas que Deum diligit plusquam se, et proximum tanquam se, et que nichil uult alii facere nisi quod  sibi uult fieri; et plura que recensere longum est. Nam et quicunque in potu et cibo, et dandis atque accipiendis rebus, caritatem tantum putant, non mediocriter errant, dicente Apostolo, Regnum Dei non est cibus et potus . Nam et ipsa quando cum caritate faciunt, bona sunt, et inter uirtutes computanda.



XXXu. Quid cauere mercatores debeant qui negotiantur.

Admonendi sunt qui negotiis ac mercationibus rerum inuigilant, ut non plus terrena lucra quam uitam cupiant sempiternam. Nam qui plus de rebus terrenis quam de anime sue salute cogitat, ualde a uia ueritatis aberrat, et iuxta quemdam sapientem, in uita  sua perdidit intima sua. Sequendus est enim in hac parte, sicut et in ceteris, apostolicus sermo, qui ait, Et ne quis supergrediatur, neque circumueniat in negotio proximum suum ; uindex est enim Deus de his omnibus. Sicut enim ab his qui labori agrorum et ceteris laboribus uictum atque uestitum et necessaria usibus humanis acquirere inhiantes stant, decime et eleemosyne dande sunt: ita his quoque qui pro necessitatibus suis negotiis insistunt, faciendum est. Unicuique enim homini Deus dedit artem qua pascatur, et unusquisque de arte sua, de qua corporis necessaria subsidia habet, anime quoque, quod magis necessarium est, subsidium administrare debet.



XXXuI. Quid curandum sit ante Quadragesimam, et quod septem modis peccata dimittantur.


Hebdomada una ante initium Quadragesime confessionis sacerdotibus dande sunt, penitentia accipienda, discordantes reconciliandi, et omnia iurgia sedanda, et dimittere debent debita inuicem de cordibus suis, ut liberius dicant, Dimitte nobis debita nostra, sicut et nos dimittimus debitoribus nostris. Et sic ingredientes in beate Quadragesime tempus mundis et purificatis mentibus ad sanctum Pascha accedant, et per penitentiam se renouent, que est secundus baptismus. Sicut enim baptismus peccata, ita penitentia purgat. Et quia post baptismum peccator denuo non potest baptizari,  hoc medicamentum a Domino penitentie datum est, ut per eam uice baptismi peccata post baptismum diluantur. Septem enim modis peccata dimitti Scripture sancte demonstrant. Primo, in baptismate, qui propter remissionem peccatorum datus est. Secundo, per martyrium, iuxta illud quod ait Psalmista, Beatus cui non imputauit Dominus peccatum . Quia iuxta eiusdem Dauid sententiam, Beati quorum remisse sunt iniquitates, et quorum tecta sunt peccata . Remittuntur peccata per baptismum, teguntur per penitentiam, non imputantur per martyrium. Tertio, per eleemosynam, iuxta Danielem, qui profano Nabuchodonosor regi ait, Peccata tua eleemosynis redime in misericordiis pauperum ; et illud, Ignem  ardentem exstinguit aqua, et eleemosyna exstinguit peccatum . Et Dominus in Euangelio, uerumtamen date eleemosynam, et ecce omnia munda sunt uobis . Quarto, si remittat quis peccanti in se peccata sua, iuxta illud, Dimittite et dimittetur uobis, date et dabitur uobis ; et illud, Sic et Pater uester dimittet uobis peccata uostra, si remiseritis unicuique de cordibus uestris . Quinto, si per predicationem suam quis et per bonorum exercitium alios ab errore suo conuertat, iuxta illud quod ait Apostolus, Quoniam si conuerti fecerit quis peccatorem ab errore uie sue, saluabit animam eius a morte, et operiet multitudinem peccatorum . Sexto per caritatem, iuxta illud, Charitas Dei cooperit multitudinem peccatorum  per Iesum Christum Dominum nostrum . Septimo, per penitentiam, iuxta illud quod ait Dauid, Conuersus sum in erumna mea, dum configitur spina .



XXXuII. Quod ieiunium Quadragesime summa cura obseruandum sit.

Ipsa autem Quadragesima cum summa obseruatione custodiri debet, ut ieiunium in ea, preter dies Dominicos, qui abstinentie subtracti sunt, nullatenus resoluatur, quia ipsi dies decime sunt anni nostri, quos cum omni religione et sanctitate transigere  debemus. Nulla in his occasio sit resoluendi ieiunii, quia alio tempore solet ieiunium caritatis causa dissolui, isto uero nullatenus debet. Quia in alio ieiunare in uoluntate et arbitrio cuiuslibet positum est, in hoc uero non ieiunare, preceptum Dei transcendere est. Et in alio tempore ieiunare, premium abstinenti acquirere est: in hoc uero, preter infirmos ac paruulos, quisquis non ieiunauerit, penam sibi acquirit, quia eosdem dies Dominus, et per Moysem, et per Eliam, et per semetipsum sacro ieiunio consecrauit.



XXXuIII. Quod cum ieiunio eleemosyna iungenda sit.

Diebus uero ieiunii eleemosyna facienda est, et cibum uel potum, quo quisque uti debuit si non ieiunaret,  pauperibus eroget, quia ieiunare et cibos prandii ad cenam reseruare, non mercedis, sed ciborum est incrementum.



XXXIX. Quod ieiunium ante uespertinum officium solui non debeat.

Solent plures, qui se ieiunare putant, mox ut signum audiunt ad nonam, manducare, qui nullatenus ieiunare credendi sunt, si ante manducauerint quam uespertinum celebretur officium. Concurrendum est enim ad Missas, et auditis missarum solemnibus, siue uespertinis officiis, largitis eleemosynis, ad cibum accedendum est. Si uero aliquis necessitate constrictus fuerit ut ad missam conuenire non ualeat, estimata uespertina hora, completa oratione  sua, ieiunium absoluere debet.



XL. A quibusnam abstinendum sit cum ieiunatur.

Abstinentia uero in his diebus omnium deliciarum esse debet, et sobrie, et caste uiuendum. Qui uero ouis, caseo, piscibus et uino abstinere potest, magne uirtutis est: qui autem his, aut infirmitate interueniente, aut quolibet opere, abstinere non potest, utatur. Tantum ut ieiunium usque ad uesperum solemniter celebret: et uinum non ad ebrietatem, sed ad refectionem corporis sui sumat. A caseo uero, lacte, butyro et ouis abstinere, et non ieiunare [a 1Kb] , dementissimum est, et omni ratione semotum. uini enim ebrietas et luxuria prohibita sunt,  non lac et oua. Non ait Apostolus: Nolite comedere lac et oua, sed, Nolite inebriari uino, in quo est luxuria .



XLI. Quibus diebus in Quadragesima communicare debeant fideles, et de paschalis hebdomade celebritate.

Singulis diebus Dominicis in Quadragesima, preter hos qui excommunicati sunt, sacramenta corporis et sanguinis Christi sumenda sunt, et in Cena Domini et in Parasceue, in uigilia Pasche, et in die Resurrectionis Domini penitus ab omnibus communicandum, et ipsi dies paschalis hebdomade omnes equali religione colendi sunt.



XLII. Quod ieiuniorum diebus cessare debeant lites et contentiones.


In his ieiuniorum diebus nulle lites, nulle contentiones esse debent, sed in Dei laudibus et in opere necessario persistendum. Arguit enim eos qui contentiones et lites Quadragesime tempore exercent, et qui debita a debitoribus exigunt, Dominus per prophetam dicens: Ecce in die ieiunii uestri inueniuntur uoluntates uestre, et omnes debitores uestros repetitis. Ecce ad lites, et contentiones ieiunatis, et percutitis pugno impie .



XLIII. Quod diebus ieiuniorum abstinendum sit a coniugibus.

Abstinendum est enim in his sacratissimis diebus  a coniugibus, et caste et pie uiuendum, ut sanctificato corde et corpore isti sancti dies transigantur, et sic perueniatur ad diem sanctum Pasche, quia pene nichil ualet ieiunium quod coniugali opere poluitur, et quod orationes, uigilie et eleemosyne non commendant.



XLIu. De sacra communione, quo modo, et quam frequenter usurpanda sit.

Admonendus est populus ut ad sacrosanctum sacramentum corporis et sanguinis Domini nequaquam indifferenter accedat, nec ab hoc nimium abstineat: sed cum omni diligentia eligat tempus, quando aliquandiu ab opere coniugali abstineat, et uitiis se  purget, uirtutibus exornet, eleemosynis et orationibus insistat, et sic ad tantum sacramentum accedat. Quia sicut periculosum est impurum quemque ad tantum sacramentum accedere, ita etiam periculosum est ab hoc prolixo tempore abstinere. Salua ratione eorum, qui excommunicati, non quando eis libet, sed certis temporibus communicant, et religiosis quibuscunque sancte uiuentibus, qui pene omni die id faciunt.



XLu. Ut diebus Dominicis populus per missas peculiares a publicis non abstrahatur.

Ut Misse, que per dies Dominicos peculiares a sacerdotibus fiunt, non ita in publico fiant, ut per eas populus a publicis missarum solemnibus, que  hora tertia canonice fiunt, abstrahatur: quia pessimus usus est apud quosdam, qui in diebus Dominicis, siue in quibuslibet festiuitatibus, mox ubi missam celebrari, etiamsi pro defunctis sit, audierint, abscedunt, ut per totum diem a primo mane ebrietati et comessationi potius quam Deo deseruiant



XLuI. Ut omnes ad matrem ecclesiam missarum solemnia et predicatorem audituri conueniant, neque ante peractum officium cibum capiant.


Admonendus est populus ut ante publicum peractum officium ad cibum non accedat, et omnes ad sanctam matrem ecclesiam missarum solemnia et predicationem audituri conueniant, et sacerdotes per oratoria nequaquam missas nisi tam caute ante secundam horam celebrent, ut populus a publicis solemnitatibus non abstrahatur. Sed siue sacerdotes, qui in circuitu urbis, aut in eadem urbe sunt, siue populus, ut prediximus, in unum ad publicam missarum celebrationem conueniant, exceptis Deo sacratis feminis, quibus mos est ad publicum non  egredi, sed claustris monasterii contineri [a 1Kb] .

[b 1Kb] Dilectissimi fratres, sanctissimi consacerdotes, et nostri ministerii adiutores, obsecro uos supplici animo in presentia Domini nostri Iesu Christi et sanctorum eius, ut digni Deo in omni religione caritatis et castitatis deseruiatis, et sitis populo Dei doctores et ductores in omni exemplo bono, ut populus Dei utrumque et per uestram sanctam conuersationem et deuotam predicationem erudiatur in laudem et in gloriam sancti nominis Domini nostri Iesu Christi, et in salutem sempiternam animarum uestrarum. Conuersamini coram Deo et coram omni populo in castitate corporis uestri et humilitate anime uestre, et sanctam caritatem ad omnes, nichil facientes unde sacerdotium sanctitatis uestre  reprehensibile fiat, nec aliquid in uestra reperiatur uita quod iuste a quolibet detrahi possit. Sint mores uestri sine cupiditate mala, sine auaritia, sine comessatione et ebrietate, sicut decet sanctos Dei sacerdotes, qui populo Dei preesse debent et gubernare ecclesias Christi. Discite fidem catholicam, predicate diligentissime, et eam populo predicate, unusquisque in ecclesia uestra, et facite officia uestra in Dei omnipotentis honore statutis temporibus, ut Deus omnipotens honorificetur, et nomen eius sanctum ab omnibus laudetur, qui uos uident honorifice facere sacerdotium uestrum, et seruitium omnipotentis Dei. Digne predicate populo, ut confessionem faciant peccatorum suorum et penitentiam accipiant qualiter a Deo remissionem habere non  possunt delictorum suorum, nisi puram faciant confessionem et penitentiam iustam, et abstineant se a peccatis que ante fecerunt, quia hec est uera penitentia et certissima indulgentia, ut iterum eadem non faciat homo delicta pro quibus ueniam poposcit. Abstineant se a fornicatione; et qui feminas  habent, legitime temporibus statutis eis utantur, et honorifice habeant feminas suas, et sic fidem castitatis conseruent uxoribus, sicut uelint quod uxores sue illis custodiant. Filios uel filias quas habent, erudiant illos in timore Dei et in sanctitate sua, ut non sint fures, nec latrones, nec fornicatores, nec alias quaslibet immunditias faciant in corpore suo ad implendam libidinem: ut sint obedientes parentibus suis in omni bono, ut digni sint benedictionem accipere a Domino; et predicate omnibus ueritatem amare, benignos esse ad pauperes, peregrinosque et miseros, de substantia quam illis dederit Deus, non solum aliena non excipiant, sed etiam sua benigne tribuant. Si uelint benedictionem Dei habere, non falsum testimonium dicant, ne periuria faciant, quia  falsos testes et peruersos Deus damnat in eternum; et admonete eos ut faciant fideliter quecunque dominis suis debeant facere in omni labore et opere quod iniunctum sit eis; ut sepius ad ecclesias ueniant, maxime festiuis diebus, ad orationem, ad audiendum uerbum Dei, et non otiosis uerbis ibi maneant in orationem: puram et sanctam habeant humilitatem inter se, et patientiam et caritatem, que est totius boni caput et firmamentum. Predicate eis quod est unus Deus omnipotens creator celi et terre, qui in Filio suo Domino nostro Iesu Christo mundum redemit, regnumque celorum omnibus fidelibus aperuit, in quo iudicaturus est mundum. Predicate illis de futuro iudicio, de penis impiorum perpetuis, confessionem et penitentiam facere  de peccatis suis, uel eadem dimittere peccata. Nominate illa peccata que beatus Paulus doctor gentium enumerauit, dicens: An nescitis quoniam iniqui regnum Dei non possidebunt? Nolite errare, quoniam neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque periuri, neque rapaces, regnum Dei possidebunt ; qui uero hec uel his similia agunt, si confiteri et penitentiam agere negligunt, eternis tormentis et flammis cum diabolo condemnabuntur: qui uero regnum Dei intrare cupiunt, faciant iustitiam, misericordiam, ueritatem, benignitatem, obedientiam, necnon et eleemosynam prout habent facultatem: ieiunia quoque et orationes  exerceant, habentes caritatem Dei omnipotentis, et bonum facientes omni homini, prout possint. uiuant in castitate et pietate, in humilitate, et obedientia, et fide bona, et confidant in Dei misericordia,  ut indulgeat illis omnia delicta sua, et eterna gaudia illis perdonare cum sanctis suis dignetur. Hec, sanctissimi sacerdotes Christi, ad eternam uitam cum sanctis episcopis et apostolis conuocati predicate populo, et uosmetipsos dignos facite in omni religione et castitate in conspectu omnipotentis Dei, quatenus concedat uobis cum multiplici laboris uestri fructu eterne beatitudinis gloriam recipere. Omnipotens Deus uos proficere faciat in opere bono, dilectissimi fratres.



ADDITIO AD CAPITULARE THEODULFI.

Duo posteriora capitula rediguntur in unum in codice Suessionico, auctiora editis, que talia sunt

Sancitum ut misse que per dies Dominicos peculiares a sacerdotibus fiunt, ne ita in publico fiant ut  populus eas audire queat, et preterea a publicis missarum solemniis, que hora tertia canonice fiant se abstrahat; nam pessimum usum quidam in hoc habent, quando in diebus Dominicis, siue in aliis solemnibus diebus missas, licet pro defunctis, siue alias quascunque, que familiariter a sacerdotibus fiunt, audire respiciant, et a primo mane per totum diem ebrietatibus, et commessationibus atque uaniloquiis potius quam Deo deseruiunt. Propterea prouidendum est ut omnes ad publicam sanctam matrem ecclesiam, ad missarum solemnia et predicationem audituri conueniant. Simul et hoc statutum est ut in ciuitate in qua episcopus constitutus est omnes presbyteri et populi, tam ciuitatis quam et suburbani, reuestiti in ipsa missa usque ad benedictionem  episcopi et communionem deuota mente stare debent, et postea si uoluerint, cum licentia ad suos titulos benedictione et communione percepta reuertantur. Et hoc summopere cauendum est sacerdotibus, ut per oratoria neque per suburbana monasteria, uel ecclesias suburbanas, missas nequaquam nisi tam caute ante secundam horam, foribusque reseratis, celebrare presumant, ut populus a publicis solemnitatibus tali occasione accepta, a missa siue a predicatione episcopi se minime subtrahere possit, sed omnes tam sacerdotes suburbani, quam et in urbe constituti, et populus cunctus, ut prediximus, una cum illis ad publicam missarum celebrationem conueniant, et nulli extra paruulos et infirmos, licet missam auditam habeant, tam in ciuitatibus  quam et in parochiis edere et bibere presumant ante publicum peractum officium. Si quis hec statuta transgredi tentauerit, canonico iudicio usque ad satisfactionem subdatur.





THEODULFI CAPITULARE AD EOSDEM.


 A primo hominis lapsu, in quo bonum nature uelut ipsa radix generis humani uitiata, usque nunc seminarium uitiorum nature insertum pullulat, unde  fit quod cum labore discimus, sine labore obliuiscimur, difficile ad uirtutes assurgimus, facile in uitia dilabimur. Quamobrem omni mentis circumspectione  satagendum, dilecti, o sacerdotes, ut in discendo laborem adhibeamus et in retinendo quod didicimus usum impendamus, maxime nos qui regimini locum tenemus et similes eiusmodi ordinis nostri. Itaque uos, o sacerdotes Domini, admonemus ut fidem catholicam et memoriter teneatis et corde intelligatis, hoc est, Credo, et quicunque uult saluus esse, ante omnia opus est ut teneat catholicam fidem. Discutiendi autem sunt omnes Domini sacerdotes utrum canonem misse et secretam aut Te igitur memoriter teneant et bene distinguant, et nomina mortuorum et uiuorum suis in locis ordinabiliter et cum omni deuotione recitent, baptisteriumque rite peragant et rectis uerbis enuntiare possint, et de negligentia in baptizandis infirmis, ne aliquem sub obtentu infirmorum  sanum baptizare presumant nisi diebus statutis Paschatis et Pentecostes. Admonendum illis ut pro ministerio baptizandi nichil exigant, siue a baptizandis, siue a parentibus illorum, nichil munusculi, nichil pretii omnino, sed cum gratiarum actione et cum summa deuotione hoc peragant. Quod si forte parentes eorum, aut qui eos a sacris fontibus suscipiunt, sponte et gratuito aliquid muneris uobis dare uoluerint, ecipite nichil hesitantes.

Instruendi sunt sacerdotes pariterque admonendi qualiter nouerint decimas et oblationes quas a fidelibus accipiunt, peregrinorum et pauperum esse stipendia, et non quasi suis, sed quasi commendatis uti; de quibus omnibus sciant se rationem posituros et condemnationem passuros. Qualiter uero dispensari  debeant sacri canones instituunt, scilicet ut quatuor partes inde fiant, una ad fabricam ecclesie releuandam, altera pauperibus distribuenda, tertia presbytero cum suis clericis habenda, quarta episcopo reseruata, ut quidquid inde iusserit prudenti consilio fiat.

Inhibendum modis omnibus intimandumque ut nullus sacerdos, diaconus, subdiaconus, personas feminarum, sicut in canone insertum continetur, de quibus suspectio esse potest, in domo sua habeat, sed neque illas quas canones concedunt, quia instigante diabolo etiam in illis scelus frequenter perpetratum inuenitur aut etiam in pedisequis earum. Nec igitur matrem, neque amitam, neque sororem permittimus ultra habitare in domo una cum sacerdote. Sed si  quis de his habuerit talem necessitatem patientem cui sit necessitas sustentatio presbyteri, diaconi, uel subdiaconi, habeat in uico aut in uilla domum longe a conuersatione presbyteri, ubi ei administret que necessaria sunt.

Sed etiam hoc secundum auctoritatem canonum modis omnibus prohibendum, ut quando missa celebratur, nulla femina ad altare presumat accedere aut presbytero ministrare aut intra cancellos stare aut sedere.

Commonendi sunt ut diebus Dominicis pro captu ingenii unusquisque sacerdos ad plebem sermonem predicationis faciat, primum admonens plebem ut inuicem se diligant, caritatem fraternitatis habeant,  diligant Dominum plus quam se, proximum tanquam se, deinde ut ab omni malo opere abstineant, et quod sibi nolunt fieri ab aliis, hoc illi aliis non faciant, et quod uolunt ut sibi homines faciant, hec eadem faciant illis.

Deinde, si Dominus dat intellectum, hoc quod sacerdos ueraciter intelligit de Euangelio, de Epistola sancti Pauli, quantum potest dicat illis, admoneat ut ad ecclesiam sepe currant, oblationes suas fideliter offerant, confessiones Deo et sacerdotibus faciant.

Nullus sit inter eos qui confessus non sit adulterium, nec incestum, nec fornicationem cum feminis, masculis, cum pecudibus inter se non consentiant: sed si quis inter eos sit qui in his sceleribus  lapsus sit, corrigant et publice cum suo sacerdote emendent.

His et aliis quantum potest singulis diebus Dominicis plebem suam instruat.

Admoneat etiam ut omnibus noctibus sabbati et omnibus Dominicis diebus cum suis noctibus sequentibus, similiter et in solemnitatibus, in ieiuniis, abstineant se a carnali uoluptate; ut mundi corpore et corde ad ecclesiam accedant, et solemnitatem celebrem impuritate uoluptatis fedare non presumant.

Precipiendum sacerdotibus Domini secundum canonicam auctoritatem de sepulturis et hominibus sepeliendis nichil muneris exigant, nisi forte qui sepelitur uiuens iusserit ecclesie in cuius atrio sepelitur  de suis rebus aliquid tribuere, aut etiam post mortem illius, quibus commissum est eius eleemosynam facere, de illius rebus aliquid sponte dare uoluerint. Tamen nullatenus a presbyteris aliquid ab illis exigatur nec ab illis qui locis et uicis presunt uel quorum possessio est ipsa ecclesia uel hereditario uel beneficiario iure.

Prohibendum etiam secundum maiorum instituta ut in ecclesia nullatenus sepeliantur, sed in atrio aut in porticu aut exedra ecclesie. Intra ecclesiam uero prope altare, ubi corpus Domini et sanguis conficitur, nullatenus habeant licentiam sepeliendi.

Adulterum aut adulteram si presbyter in domo sua retinuerit et, quod nefas est, consenserit in domo sua adulterium fieri, sciat se sui gradus honore priuandum.  Si uero hoc in plebe sibi commissa repererit, nisi statim, si uires suppetunt, non emendauerit, sed aut propter potentie timorem aut propter beneficium et lucrum et amicitiam illorum consenserit adulteris, cum depalatum fuerit excommunicandum. Si uero ille quantum potuit excommunicauerit et non potuit malum illud uetare, animam suam liberauit. uerumtamen cum omni studio debet archidiacono suo et archidiaconus episcopo denuntiare.

De incestis omni studio perquirendum sacerdotibus per homines ueraces et timorem Dei ante oculos habentes. Et si repertum fuerit, statim aut ipsi emendare studeant, ut cum adiutorio archidiaconi aut episcopi emendare et exstirpare satagant, ne tanto  flagitii scelere illi polluantur et pereant et aliorum uicinitate omnipotentis Dei iram incurrant.

Admonendi sunt sacerdotes et instruendi ut primum ipsi ab omni stimulatione carnis sint alieni, et nunc plebibus sibi subiectis et uerbis predicent et exemplum ostendant ut ab omni se fornicatione et ab omni irrationabili, ueluti pecudum, luxuria et pollutione abstineant. Mundo se corpore et mente Deo preparent de confessionibus fidelium accipiendis et diiudicandis, consiliis blandis; quia licet pro modulo quantitate peccati se penitentie tempus instituendum et longum uel breue uel districtum uel leue uel mediocre sacerdoti, cum accipit cuiuslibet fidelium confessionem peccatorum; quia licet ipsum peccatum perpetratum sit, aut si postea iteratum  aut frequenter perpetratum sit, si sponte, si coacte, si per ebrietatem et per quodlibet ingenium factum sit; ut cum inuenerit unde radix illius peccati processit, tunc congruam adhibeat medicinam.

Qualiter uero peccati adhibenda sit medicina, secundum canones authenticorum sanctorum Patrum esse debet, et non secundum placitum hominis, nec secundum uoluntatem; nec in hac parte uoluntas, aut gratia hominis sectanda, sed uoluntas Dei in omnibus exquirenda in Scripturis sanctis, quatenus dignis precibus et penitudine digna placari possit omnipotentis Dei uindicta, quam homo suo uitio prouocauit. Ad penitentiam uero populus taliter admonendus cum fragilitatis nostre casus sepe constet in uitia procliuis; quanquam subuentum sit in Christi  passione ut quod meritum peccati exigebat, Christi passio redimeret. Et cum salutaribus institutis sacrosancto baptismate in remissionem omnium peccatorum concesso abluamur, tamen quia per modum istius uite cursum sine uitiorum turbine nequaquam degere et subripientibus nostre imbecillitatis flagitiis uitam sine peccati macula ducere non possumus, concessum est clementissimi Dei pietate remedium uere confessionis et penitentie ablutio peccatorum, Domino precipiente per prophetam: Nolo mortem peccatoris, sed ut reuertatur et uiuat. Et illud Euangelii: Facite fructus dignos penitentie. Et Apostolus: Confitemini alterutrum peccata uestra, et orate ad inuicem, ut saluemini. Est quippe uere confessionis fructuosa penitentia, penitenda non admittere, admissa cum  gemitu cordis deflere, satisfactione uera penitentie causas excidere, nec earum suggestionibus aditum indulgere, nec iterum in uitiis perpetratis delabi.

Capitalia et mortalia crimina publice deflenda sunt secundum canonum et sanctorum Patrum institutionem. Sed et secreta satisfactione solui mortalia crimina non negamus, mutata tamen prius animi intentione, et seculari iactantia simul deposita, pie religionis confesso studio, per uite correctionem et iugi, imo perpetuo luctu se submittente. Nec debet tamen quisque desperare de omnipotentis Dei misericordia et innumera pietate, quia scriptum est: Peccator quocumque die conuersus fuerit ab errore uie sue, et declinauerit ab operibus malis, omnes iniquitates eius  in obliuione erunt. Penitentie quippe modus in sacerdotis pendet arbitrio. Qui sacerdos diligentissime sanctorum Patrum instituta discutiens et intelligens, secundum eorum auctoritatem confitentibus penitentiam indicere debet. Est quippe auctoritas canonum et sanctorum Patrum firmissima institutio.

Homicidium si quis uoluntarie uel per insidias fecerit, iugi se penitentie submittat; et si hoc publice actum constat, si laicus, deponat arma et omnem secularem militiam, et publice satisfaciat, ita ut quadraginta diebus extra ecclesiam foris ad ostium oret; quibus in pane et aqua exactis, a communione orationum quinquennio remoueatur, post quinquennium tantum in orationum communionem recipiatur, non offerat, non corpus Domini omnino attingat; in  quo perdurans quatuordecim annos, tunc ad plenam communionem cum orationibus recipiatur, circa exitum uite hanc consequatur humanitatem ut uiaticum accipiat eucaristiam. Abstinentia illius sit in arbitrio sacerdotis, secundum personam et possibilitatem sic ei imponatur abstinentia ciborum. Si autem occultum sit, occulte similiter agat sicut superius insertum tenetur.

Homicidium qui casu non uolens perpetrauerit, prior quidem regula per septem annos penitentiam communionis sociauit secundum gradus constitutos. Hec uero Ancyrani concilii definitio quinquennii temporis penitentiam tribuit, ut quadraginta diebus foris ad ecclesie ostium stet; quibus peractis, biennio ab oratione ceterorum fidelium segregetur, non communicet,  non offerat; post biennium recipiatur in communione orationum et offerat, non tamen communicet; post quinquennium ad plenam communionem recipiatur. Abstinentia ciborum in arbitrio sacerdotis manebit, secundum personam et qualitatem hominis, sic et pondus et abstinentia erit.

Si quis egrediens per uiam, et aut in domo sua, aut in platea ciuitatis aut uille, subito aut ab alio superuentus, aut litis contentione, uolens se defendere, non habens contra illum antea odium, interfecerit hominem, septem annos secundum canonum institutionem peniteat, tribus a communione priuetur, quatuor in communione orationum et oblationum susceptus, in sacerdotis pendebit arbitrio utrum sit corpus Christi dignus accipere aut usque ad plenitudinem  penitentie ab eo separari. Abstinentia ciborum in prudentia erit sacerdotis secundum possibilitatem penitentis et deuotionem et affectionem lacrymarum.

Mulieres que fornicantur et partus suos necant, aut secum agunt ut utero conceptos excutiant, antiqua quidem definitio usque ad exitum uite eas ab ecclesia remouit. Humanius autem nunc secundum Ancyrani concili definitionem decem annorum tempus penitentie submittuntur, ita ut quadraginta diebus foris ad ostium ecclesie orent; quibus peractis, per annorum quatuor spatia a communione fidelium et oblationum remoueantur, deinde in communione orationum recepte decennii tempus impleant et  propter humanitatem eucaristiam post actam penitentiam accipiant. Erit tamen in arbitrio sacerdotis an ante perfectionem penitentie ad corpus Christi accedere debeant, secundum quod uiderit eas compunctas et in lacrymis consumptas et deuotionem magnam habentes. Ciborum abstinentia erit in sacerdotis prouidentia secundum quod eas uiderit penitere et pro personarum qualitate.

Mulier que duobus fratribus nupserit abiici debet usque ad diem mortis. Sed propter humanitatem in extremis suis sacramentis reconciliari oportet, ita tamen ut prius soluatur coniugium et maneat innupta, et uir eius absque uxore simili penitentie subdatur.

Quod si duo fratres cum una femina fornicati fuerint,  nescientes alter alterius fornicationem, statim ut cognouerint adulterium, qui hanc habet uxorem, dimittat. Et ille quidem post actam penitentiam, si uxor defuncta fuerit, potest alteri sociari, illa uiuente nequaquam. Illa uero nunquam ulterius poterit in coniugium assumi, et iugi penitentie submissa, ad exitum uite communionis gratiam percipiat.

Mulier que dormiens filium suum oppresserit, et mortuus fuerit, sex annos peniteat. uir eius, si in domo illius fuerit, quatuor; si uero in uno lecto simili modo peniteat, duos in pane et aqua, reliquos quatuor secundum quod sacerdos illos uiderit posse, ita eis imponat abstinentiam ciborum. Similiter et uir habens uxorem, si adulterium perpetrauerit, faciat, post triennium communicet.

 [a 1Kb] Si cuius uxor adulterium perpetrauerit, et a uiro deprehensum fuerit et publicatum, dimittat uxorem, si uoluerit, propter fornicationem. Illa uero secundum quod superius insertum est agat penitentiam. uir uero eius illa uiuente nullatenus habeat licentiam aliam ducere uxorem. Aut si uoluerit, adulteram sibi reconciliare licentiam habeat, ita tamen ut pariter cum illa et penitentiam agat, et exacta penitentia ad communionis gratiam, sicut superius habetur insertum accedant. Similis forma et in muliere seruabitur. Si uir eius eam adulterauerit, habeat potestatem dimittendi uirum propter fornicationem, maneat innupta quandiu uir eius uixerit; quia nec ille habet potestatem accipere aliam prima uiuente, nec illa alium uirum ducere uiuente adhuc  primo. Habent tamen potestatem semetipsos reconciliare.

Si qua mulier non habens uirum, aut uir non habens uxorem, fornicati fuerint, quinque annos peniteant.

Quod si uir non habens uxorem cum alterius uxore adulterauerit, aut si qua mulier non habens uirum cum alterius uiro adulterauerit, adulter erit uterque, et secundum quod superius continetur insertum penitentiam agant.

Furtum si quis fecerit, septem annos peniteat, tres in pane et aqua. Secundum furti qualitatem, ita et modus erit penitentie. Si per necessitatem furtum  fecerit, leuigetur. Dicit enim Salomon: Non es grandis culpa cum quis furatus fuerit. Furatur enim ut esurientem impleat animam.

Qui periurauerit, similiter septem annos peniteat.

Qui falsum testimonium dixerit, et eius testimonium alicui nocuerit, septem annos peniteat, ita tamen ut ille qui testimonium dixit damnum restituat omne cui per suum falsum testimonium nocuit. Et tunc poterit ad ueniam per penitentiam peruenire. Si autem hoc facere noluerit, sciat sic se in uanum penitentiam agere.

Qui irrationabiliter uersantur, de his agatur quod in canonibus continetur in titulo in quo Greca uerba sunt, que in Latinum uersa sunt de consilio  Ancyrano, cap. 16, in quo sensu triplex, hoc est, de his qui cum pecoribus commixti sunt, et de his qui more pecorum incesta commiserunt cum consanguineis, et de his qui cum masculis concubuerunt. Quotquot igitur ante uigesimum etatis sue annum tale crimen admiserint, quindecim annis in penitentia exactis, orationibus tantum incipiant participari, et in quinquennio altero in communione simplici perdurantes, post uigesimum cum oblatione ad communionem suscipiantur. Discutiatur autem et uita eorum que fuerit tempore penitentie, et ita hanc humanitatem consequantur. Quod si qui perseuerantes in ipsis criminibus, prolixius tempus habeant submissionis, et tales nunquam poterunt ad sacerdotium prouehi. Quotquot exacta uiginti annorum  etate et illi qui uxores habent in hec scelera inciderint, uiginti quinque annis penitentia acta ad communionem solummodo orationum recipiantur, altero uero quinquennio perdurantes plenam cum oblatione recipiant communionem. Quod si uxores habentes et excedentes quinquagesimum sue etatis annum in his peccauerint, ad exitum uite tantum communionem mereantur. Hi uero qui sicut muta uixerunt animalia, et se et alios huiusmodi peccati scabie contaminauerunt, id est, in consanguineis, in pecudibus, in masculis, statuto tempore penitentie non inter alios quam inter eos stare et orare debere qui tempestate lunatica iactantur elisi ad terram spiritu immundo uexati, id est, cum energumenis. Sicut autem plus abominabile misceri cum iumento  quam cum masculo, ita plus irrationabile crimen cum masculo quam cum muliere. Cum consanguinea et cum sanctimoniali peccare equale crimen. Id lex Moysi morte mori iudicat. Et cum iumento et masculo et cum consanguinea ceuntes.

Aequale autem crimen feminam cum femina peccare sicut masculum cum masculo, et equalis esse debet penitentia. De talibus ait Apostolus: Nam femine eorum immutauerunt naturalem usum in eum usum qui contra naturam est. Similiter et masculi, relicto naturali usu femineo, exarserunt in desideriis suis inuicem, masculi in masculos turpitudinem operantes.  Quod autem supra diximus de his agatur qui publice ad confessionem uenerint et publice penitentiam egerint. Quod si occulte actum est, et occulte ad sacerdotem uenerint, et puram confessionem fecerint, occulte penitere secundum etatis modum quod superius continetur, ita uidelicet ut si ante uigesimum annum aut per ignorantiam hoc egit, aut forte ignorabat non tale esse crimen, leuius erga illum agendum, et hoc in sacerdotis pendebit arbitrio. Discutere debet qualiter in hoc scelus delapsus sit, aut quam longiori tempore in hoc scelere uersatus sit; et secundum quod ab illo confessum fuerit, ita illi modus penitentie adhibeatur. uidelicet si per ignorantiam hoc egit semel aut bis, id est, cum masculo, cum iumento, et cum consanguinea,  statim cum cognouerit hoc graue esse scelus dimisit, ut humanius loquamur, septem annos peniteat, tribus abstineat a carne, et anno non communicet, nec ad ipsum diem Pasche, nec offerat, et omni se mente subiiciat, ut spiritus saluus fiat in die Domini, ceterosque secundum modum fragilitatis in arbitrio sacerdotis faciat in abstinentia ciborum. Quod si longiori tempore in hoc crimine uersatus, et postquam nouit illud scelus magnum esse peccatum commonitus, iterum atque iterum hoc perpetrauit, sicut superius continetur insertum ita penitebit. Primum quinque annis ab omni communione segregatus, post illos quindecim annos non offerat, non communicet ad orationem, cum ceteris Christianis in ecclesiam non intret; quibus exactis, tantum  ad communionem orationis suscipiatur. Deinde in penitentia uiginti annis expletis, si bene et cum lacrymis et cum omni deuotione penitentiam egit, ad plenam communionem et reconciliationem suscipiatur. Similiter et de ceteris temporibus supra insertis obseruandum. Si, quod absit, in locis sanctis tale crimen admiserit aliquis, duplicetur illi penitentia. uocatur autem in Scripturis crimen pessimum tam de iumento quam de masculo quam de consanguinea. uocatur autem in mundo immunditia uel detestabile peccatum cum femina non naturaliter concumbere, cum unde Onas filius Iuda a Deo percussus fuit quia fundebat in terram semen ingressus ad mulierem. Simul etiam uocatur immunditia  mollities uel propter tactum uel uisum uel recordationem mulieris, ut aliqua delectatione acciderit uigilanti, uel qui inter femora sua impuritatem solus cum se ipso uel cum alio exercet; de quibus ait Paulus apostolus: Neque immundi regnum Dei possidebunt. Item: Nec omnis immunditia nec nominetur in uobis. Et alibi: Neque molles regnum Dei possidebunt. Qui in his incidit, ita peniteat quasi de crimine quod de regno Dei excludit.

Adulterium si quis presbyter perpetrauerit, siue palatum et publice cognitum, ab ordine sacerdotii cessabit, et publica penitentia decem annorum purgabitur. Quod si occulte hoc fecerit, et occulte ad confessionem uenerit, occulte ei penitentia imponatur. Relinquatur autem in suo arbitrio utrum cessare  debeat ab illo ministerio, an permanens possit dignam satisfactionem Domino exinde facere: Quod si ille se lacrymis et orationibus deuotissime quotidie lauerit et eleemosynarum exhibitione peccata sua exstinguere curauerit, si occultum est, poterit occulte in suo permanens gradu agere penitentiam. Fornicationem si perpetrauerit, eodem modo purgabitur septem annis. Si uero sodomitice, id est, cum masculo collapsus sit, eodem modo 15 annis expiabitur.

Similis forma et de diaconis et de his qui in sacris ordinibus constituti sunt obseruanda, ita uidelicet ut diaconus septem annis peniteat pro adulterio, pro fornicatione uero quinque annis, pro sodomitico decem annis, pro adulterio quinque annis,  pro fornicatione annis tribus, pro sodomitico septem annis. Secundum prefixos gradus usque ad ultimum gradum ecclesiasticum obseruantia talis habeatur. Ne quis autem se excuset sacerdotum ex eo quod ait Paulus apostolus: Propter fornicationem autem unusquisque uxorem habeat, sciant his tantum esse dictum qui in laicali ordine constituti sunt, uel qui necdum ad subdiaconatum accesserunt. Nullo modo enim ad subdiaconatum permittunt canones accedere nisi eos qui perpetuam continentiam castitatis promiserint se deinceps seruaturos. Nam sacerdotes Iudeorum a Domino iussi sunt per Moysem ducere uxores, et de nulla tribu nisi de Leui fiebant sacerdotes, ut progenies una custodiretur per successionem.

 Nunc autem de omnibus gentibus, sicut ad baptismum, sic ad sacerdotium permittuntur accedere; nullaque necessitas uxores ducere, qui non per carnis successionem, sed per morum imitationem in sacerdotio subrogantur. Ipsi tamen Iudeorum sacerdotes, non habentes tam sanctum sacrificium sicut nos habemus, tempore uicis sue longe erant a domo sua, et a coniugali opere remoti iuxta templum in continentia castitatis excubabant donec tempus ministerii sui explerent. Nunc autem, sicut semper ministrare debent, ita semper continentes esse oportet sacerdotes. Tractant enim, non uictimas pecudum, sed ipsum immaculatum corpus et sanguinem Domini. Eiusdem continentie et diaconi et subdiaconi  et in Domino et ipsi in tractatione tanti sacramenti ministri accedunt altaris.

Laicis uero uel qui nequaquam ad altaris ministerium accedunt precipitur ab Apostolo ut qui se non continent nubant: Melius enim nubere quam uri. Hoc est, melius est uxorem legitime ducere quam exardescere per opera fornicationis et adulterii siue sodomitici et immunditie.

Admonendi sunt presbyteri ut caritatem inter se habentes mutuam, procul ab omni fastu superbie et inuidie mordacitate sanctum exemplum subditis donent tam clero quam laicis. Non sint rapaces, non capidi, non uinolenti, non procaces, non rixosi, non calumniam cuiquam facientes, sed in omnibus se ipsos irreprehensibiliter custodientes, formam  salutis clero et plebibus ministrent, quatenus eorum exemplis ad eternam uitam et morum probitatem proficientes humilitate subleuentur.

Admonendi sunt ut usuras nequaquam exerceant, et plebibus sibi subiectis et clero predicent ut ab hoc uitio omnibus modis abstineant secundum canonum institutionem. Quisquis per quolibet ingenium magis accipit quam prestat, sciat se usuram fecisse. Nam si quis triticum aut aliam speciem frugum commodat, et non eamdem speciem accipit, sed aut denarios, quantum tum uenundari poterat quando illa commodauit, aut aliquid aliud accepit, absque dubio usuram perpetrauit. Si quis uero ex ordine clericorum hoc agere presumpserit, sciat se sui gradus periculum subiturum. Si uero laicus fuerit,  sciat se excommunicandum. Unde conuenit ut primum omnes in clericali ordine constituti ab his abstineant et admodum plebibus iniungant ut nullus hoc facere omnino audeat

Sacerdos cum a fidelibus confessionem accipit, inter cetera debet confitentem admonere ut de octo principalibus uitiis confessionem faciat et emendationem promittat et penitentiam medicinam anime sue suscipiat. uitiorum autem principalium octo, sicuti continentur, nomina per singula interroget, et ille confiteatur, et de omnibus, sicut premissum est, confessionem faciat. Et tunc ei medela penitentie adhibeatur. Principalia autem uitia, sine quibus uix ullus inueniri potest, hec sunt. Primum gastrimargia,  hoc est, uentris ingluuies. Secundum fornicatio. Tertium acedia siue tristitia. Quartum auaritia. Quintum uana gloria. Sextum inuidia. Septimum ira. Octauum superbia.

Si quem autem uerecundum uiderit sacerdos et erubescentem confiteri et discooperire peccata sua que gessit, admoneat illum dicens: Frater mi, sepius nos Dominus hortatur ad medicamina uere confessionis, non quod Deus indigeat nostre confessionis, qui omnia [nouit] que agimus, loquimur, cogitamus. Sed aliter salui fieri non possumus nisi confiteamur penitentes quodcunque gessimus negligentes. Dolet diabolus quando confitetur peccata sua, et desiderat nos celare que fecimus: quia qui se ipsum accusat in peccatis suis, hunc diabolus  non habet iterum accusare in die iudicii; si tamen confitens penitendo diluit que fecit, nec iterum renouat que egit. Unde Iacobus apostolus ait: Confitemini alterutrum peccata uestra. Et Paulus: Ore confessio fit ad salutem. Et Salomon: Qui abscondit scelera sua, non dirigetur. Qui autem confessus fuerit et reliquerit ea, misericordiam consequetur. Ioannes quoque euangelista: Si confitemini peccata uestra, fidelis et iustus Deus ut remittat uobis peccata uestra et mundet uos ab omni iniquitate. Similiter Psalmista ait: Dixi: Pronuntiabo aduersum me iniustitias meas Domino, et tu remisisti impietatem peccati mei. Sciendum autem hoc magnum salutis medicamen non iterare que impie  gessit nec priores cicatrices uulneribus aliis resauciare.

Prima autem hebdomada ante initium Quadragesime confessio danda de omnibus peccatis que siue opere siue locutione perpetrantur. Et sic nominatim debet eis sacerdos dicere supradicta octo principalia uitia. Primum gula, de qua diabolus decepit Adam, per quam Christum tentauit cum dixit: Si Filius Dei es, dic ut lapides isti panes fiant. Et per abstinentiam sananda. Secundum uitium principale fornicatio, de qua ait Salomon: Fouea profunda meretrix et puteus angustus; et idem doctor: Quis fortior Sansone? Quis sapientior Salomone? Hic filiis mulierum decipiatur, et castitate sananda. Tertium principale uitium acedia, id est, instabilitas  loci. Hec non sinit hominem perseuerare in bono. Hec per perseuerantiam boni operis sananda, quia, sicut ait Gregorius, »incassum bonum agit si ante terminum uite deseratur.« Quartum principale uitium auaritia, per quam uir auarus inferno similis est. Auaro uiro nichil scelestius. Hec eleemosynarum est largitate sananda; quia sicut auaritia in in fernum mergit, ita largitas in celum eleuare consueuit. Quintum principale uitium uana gloria. Hec omni bono opere caret; quia sicut lapis missus non peruenit ad celum, sic oratio cum uana gloria non peruenit ad Deum. Hec dilectione Dei sananda. Sextum principale uitium inuidia, de qua ait Salomon: Inuidia diaboli mors intrauit in orbem terrarum. Hec caritate sananda. Charitas non  emulatur, omnia suffert. Septimum principale uitium ira, de qua Christus ait: Omnis qui irascitur fratri suo, reus erit concilio. Et Paulus: Sol non occidat super iracundiam uestram. Nolite locum dare diabolo. Et iterum: Non uos defendentes, sed date locum ire. Hec patientia sananda: Beati pacifici, ait Dominus, quoniam filii Dei uocabuntur. Et iterum: Diligite inimicos uestros, benefacite his qui uos persequuntur et calumniantibus uobis. Et alibi: In patientia uestra possidebitis animas uestras. Non ipsum autem proprie tristitia quod ira. Tristitia ad acediam pertinet, tristitia seculi generat mortem. Tristitia mala desperationem operatur et instabilitatem locorum. Unde et acediosus dicitur tristis. Apostoli irati non fuerunt, tristes autem fuerunt. Tristitia eorum uersa est in  gaudium. Et tristitia siue acedia, que est uitium supradictum, gaudio spirituali sananda. Octauum principale uitium superbia, de qua Christus ait: Omnis qui se exaltauerit humiliabitur. Et Salomon. Ubi fuerit superbia, ibi erit contumelia. iehsu filius Syrach: Odibilis coram Deo et hominibus superbia. Augustinus: »Quid tanta in nos superbia, que angelos decepit? Quanto magis homines secum mergere cupit?« Inde angeli facti sunt demones. Sicut superbia origo omnium criminum, sic ruina omnium uirtutum. Sanctus Gregorius ait: »Fructus putrefactus inutilis agricolis, et fructus superbi inutilis Domino.« Sicut pondus fructuum frangit ramum, sic superbia decorem euertit animarum. Superbia  deposuit archangelum et tanquam fulgur fecit decidere in lapsum. Hec humilitate sananda, quia humilitate homines angelis adequantur.

Hec octo principalia uitia et ille que de radicibus illorum oriuntur nisi mundauerit quis hic per confessionem et penitentiam, non possunt mundari in die iudicii, sed deducunt homines in infernum. Quid erubescit homo confiteri, qui peccatis non erubuit coinquinari? Confitendo diluitur quod peccando contrahitur. Quomodo potest medicus uulnus sanare quod egrotus erubescit ostendere? Aegrotus peccator, sacerdos sapiens medicus.

Qui autem confitetur, flectat genua cum sacerdote coram Deo, et tunc confiteatur quidquid a iuuentute recordari potest ex omnibus modis que gessit. Et si  ille tota facinora sua recordari non possit, aut si forsitan erubescit, sacerdos debet eum interrogare quidquid in penitentiali constitutum est, si in illud uel in aliud crimen cecidit. Sed tamen non omnia crimina debet ei innotescere, quia multa uitia recitantur in penitentiali que non decet hominem scire. Ideo non debet eum sacerdos de omnibus interrogare; ne forte cum ab illo recesserit, suadente diabolo in aliquod crimen de his que ante nesciebat cadat. Et postquam omnia peccata sua confessus fuerit, faciat ei Symbolum dicere et omnibus qui in se peccauerunt dimittere et emendationem promittere Deo, nec iterum ad illa peccata redeat. Cum hec omnia fecerit, considerabit sacerdos magnitudinem culparum, et iuxta modum imponat ei tempus  penitentie. Deinde super eum septem psalmos penitentiales cum orationibus que sunt in sacramentario dicat, et absoluat eum in pace.

Sciendum autem quod si quis episcoporum in aliquo de octo principalibus inquinatus sit, quatuordecim annis peniteat, presbyter duodecim, diaconus octo, clericus sex, laicus quatuor.

Mulier que partum suum necat, XIu annis peniteat. Si filium suum occiderit, Xu annis peniteat. Si in utero ante partum occiderit, uII annis peniteat. Si infans sine baptismo mortuus fuerit, parentes eius annum integrum peniteant, et nunquam sine aliqua penitentia fiant.

Sunt aliqua peccata que, sicut Isidorus ait, igne purgatorio purgari possunt; que est superfluitas  manducandi et bibendi, pausandi, loquendi, et tarditas infirmos uisitandi, ad ecclesiam ueniendi, eleemosynam dandi, ira repentina, que non tenetur in corde, ebrietas, si non frequenter. Nam ira que manet in corde et odium generat et desiderat uindictam, et inter principalia reputatur.

Quidam dixerunt minora peccata esse huiusmodi, id est paruum periurium, si non frequenter solitum, loquentes inter iocando uel irascendo parue rei furtum, nubere cum uxore quam polluisti in somno, percutere hominem ut sanguis fluat, truncare membrum hominis ut non moriatur, coire cum uxore in die Dominico, uel in diebus quibus non licet, uiolare mortuorum sepulcra causa ibi fabricandi domum,  negligere sacrificium ut non faciat cum diligentia qua debet, bibere maleficium uel immundam rem, usuras dare, res alienas tollere paruas, sacrilegium facere in paruis rebus, id est, de Ecclesia furari aliquid, pecuniam ecclesiasticam furari uel fraudare, domum cremare sine damno magno, alios causa letitie inebriare, morticina manducare, id est, mortificatum a bestia, uel auibus, uel de morbo mortua. De his et talibus eiusmodi similibus episcopus uII hebdomadas peniteat, presbyter quinque, diaconus quatuor, subdiaconus tres, clericus duas, laicus unam. Si in maiori crimine in ipsis rebus uel aliis inuenitur, secundum leuitatem uel estimationem peccati modus penitentie uel ampliabitur uel leuigabitur. Odire uero fratrem, in quo odio quanto tempore  fuerit, tanto spatio in pane et aqua uiuat.

Admonendi etiam sunt sacerdotes de unctione infirmorum et penitentia et uiatico, ne aliquis sine uiatico moriatur. Sed et si quis penitentiam in infirmitate querit, dum sacerdos ad eum uenerit, si contigerit eum officio lingue priuari, constitutum est ut idonei uiri illi qui cum ab eo initio infirmitatis fuerunt uera testimonia dicant que ab illo audierunt dum loqui poterat, siue de penitentia, siue de barba tondenda, siue de monachatu. Et tunc sacerdos commonitus officium circa eum adimpleat, et fideiussoribus eius penitentiam eius pro eo imponat, et illi pro eo adimpleant.

Episcopus uero si ita fuerit infirmatus ut eum ungi liceat, et alter episcopus non sit presens qui ei  officium adimpleat unctionis, presbytero licet eum unctionis officio consecrare. Nulla enim in primo tempore predictionis apostolorum distantia fuit inter episcopos et presbyteros; nec adhuc esset, nisi causa dissensionis hereticorum diuersa docebant et contraria sibi multi presbyteri.

Primitus autem infirmo penitentia detur. Deinde, si permiserit infirmitas, abluto corpore, albis uestibus induatur, et in ecclesiam deportetur, et iaceat in cilicio superiecto cinere. Portetur ibi crux et aqua benedicta, ut cum uenerint ad eum, uidelicet tres presbyteri, dicant capitulum: Pax huic domui et omnibus habitantibus in ea. Pax ingredientibus et egredientibus in nomine Domini. Deinde fundat sacerdos de oleo sacrato in aquam benedictam, et  spargat eam dicens antiphonam: Benedic, Domine, domum istam et omnes habitantes in ea; quoniam tu, Domine, dixisti: Pax huic domui, etc. Benedic, Domine, timentes te, pusillos cum maioribus. Benedicti uos a Domino, qui fecit celum et terram. Et iterum dicat antiphonam: Asperges me, Domine, hyssopo, etc. Et data oratione cinerem sacratum imponat capiti et pectori infirmi in crucis modum dicens: In sudore uultus tui uesceris pane tuo donec reuertaris in terram de qua sumptus es. Puluis es, et in puluerem reuerteris. Deinde incipiant septem psalmos penitentiales pro eo. Et, si potest, infirmus stet genibus flexis et capite inclinato siue omni corpore prostratus. Post litaniam dicta oratione incipiat unctionem  canentibus ceteris psalmos et antiphonam congruentes, et faciat de oleo super eum duodecim signa crucis, hoc est: primum inter scapulas magnam crucem usque ad collum et ex transuerso usque super scapulas cum oratione, deinde in collo usque ad ceruicem; tertiam super caput usque ad frontem in transuerso ab aure usque ad aurem; deinde quartam et quintam in uisu, hoc est, in superciliis oculorum; sextam in olfactu, id est, in naso siue in naribus; septimam in gustu, hoc est, in labiis; octauam et nonam crucem in auditu, id est, in auribus deforis; decimam in gutture, undecimam in pectore, duodecimam et decimam tertiam in tactu, id est, in unaquaque manu deforis, reliquas duas in pedibus. Hoc autem numero quindenario facimus cruces de oleo sancto super hominem  infirmum propter Trinitatis mysterium et quinque sensum significationem. Terni enim quinquies quindecim perficiunt. Et quia per imparem numerum sepius sanctificare solitum est, quidam uiginti cruces facere super infirmum uolunt, quidam ex quatuor, id est, tres inter scapulas, tres super scapulas, tres in collo, in ceruice, in cerebro; tres in fronte et superciliis, tres in naribus et labiis, duas in auribus, duas in gutture et pectore, duas in manibus, duas in pedibus. Quidam addunt duas in temporibus, duas in manibus interius faciunt. Quidam in fronte ullius nec in manibus sacerdotis interius crucem de oleo facere oportere dicunt. Sed tamen nil obest. Episcopus enim non oleum infirmorum, sed chrisma frontibus omnium baptizatorum et manibus  sacerdotum imponit. Nam pectus et inter scapulas baptizatis crucem faciendo de oleo exorcizato, non de oleo infirmorum, presbyter tangit ante baptismum. Itaque nil obesse uidemus eadem loca tangi in unctione infirmi de oleo infirmorum. Apostoli autem ungentes oleo infirmos non amplius quam tres cruces cum oleo super eos faciebant. Unde Greci, qui ipsam traditionem apostolorum imitantur, similiter tres tantum cruces cum oleo faciunt, fundentes cum ampulla oleum infirmorum in crucis modum super caput et uestimenta et totum corpus infirmi, incipientes crucem a capite usque ad pedes, in transuerso a manu dextera usque ad brachia, et pectus usque ad sinistram manum, semel dicentes ad ipsas tres cruces: Ungo te in nomine Patris, et Filii, et  Spiritus sancti, ut oratio fidei saluet te, et alleuiet te Dominus, et si in peccatis sis, remittantur tibi. Illa autem uestimenta oleo superfusa quibus infirmandus  non sepeliuntur, et si conualuerit, abluuntur in loco mundo, et iterum utitur eis. Non solum autem clericis, sed etiam laicis, nec tantum uiris, sed et feminis, unctio talis tribuenda, si necesse fuerit; quia quosdam sanctos uiros legimus puellas paralyticas oleo sancto unxisse et sanasse. Energumenos etiam legimus oleo sancto perunctos et sanatos. Ideo si infirmus in amentiam uersus, tamen iuxta concilium Arausicense omne officium pietatis exhibeatur ei, et ipsa communio, si tamen in sua sanitate catholicam fidem credebat. Sic enim in eo concilio habetur scriptum:  »Amentibus quecunque sunt pietatis conferantur.« Et rite in hora quia subito obmutescens baptizari aut penitentiam accipere potest, si uoluntatis preterite testimonia iusta fuerint. Sic quandiu uita apparet in infirmo, commendari omnibus officiis pietatis poterit, etiamsi testimonia uoluntatis eius defuerint. Pro fide tamen amicorum omnia ei debent impendi sacramentorum adiutoria, exemplo euangelico, ubi iehsu non ad paralytici sed ad illorum qui eum portabant fidem respiciens ait: Homo, dimittuntur tibi peccata tua. Hoc autem omnibus modii obseruari oportet, ut post mortem communio eucaristie in os cadaueris [non] immittatur aliquo intuitu misericordie, quod prohibent ualde canones. Sola penitentia ab amicis pro mortuo potest post  mortem eius accipi, si tanta in eis fuerit caritas.

Ipsis quoque pueris necessaria est inunctio, cum legamus nonnullos uirorum sanctorum oleo membra puerorum unxisse sacrato et ad sanitatem pristinam reuocasse. Nam penitentia pueris adeo uidetur necessaria ut legamus quosdam pueros pro meritis peccatorum ministris Satane traditos, et absque penitentia interierunt.

Sicut autem iam diximus, ita licitum est presbyteris episcopos ungere in infirmitate, ut Carthaginense concilium presbyteris concedat fideles chrismate confirmare more episcoporum, si tamen in periculo mortis aliquem uiderint qui ab episcopo chrismate sancto fuerit confirmatus. Similiter de reconciliatione penitentium in periculo mortis eis conceditur.  Presbyteri enim, licet pontificatus apicem non habeant, tamen secundi episcopi sunt.

Uncto uero infirmo cum orationibus, ut dictum est, iubeatur a sacerdote orationem Dominicam et Symbolum dicere et spiritum suum in manus Dei commendare et signaculo crucis se munire et uiuentibus ualedicere. Tunc sacerdos det ei pacem et communicet eum, dicens: Corpus et sanguis Domini sit tibi remissio omnium peccatorum tuorum, et custodiat te in uitam eternam. Tunc data oratione, in fine dicat sacerdos: Benedicamus Domino. Et respondeant omnes: Deo gratias, et expletum est. In crastino et usque ad septem dies uisitet eum sacerdos, et fundat super eum orationes ad hoc congruentes.

Dicendum etiam sacerdotibus ut quando penitentibus  imponunt modum et tempus penitentie, dicant eis hec uerba: Frater, in hoc omnis penitentia ualet, preter ita crimina penitere, et a futuris abstinere, dare studium in laboribus, in uigiliis, in orationibus, in ieiuniis, in eleemosynis, in indulgentia inimicorum: quia non requirit Deus longa spatia penitentie, sicut per prophetam dicitur: Cum conuersus ingemueris, tunc saluus eris. Et iterum: Conuertimini ad me, et ego reuertar ad uos. In hoc misericors Dominus, et non uult mortem peccatoris, sed ut conuertatur et uiuat. Et in Euangelio ait: Gaudium erit in celo super uno peccatore penitentiam agente magis quam super nonaginta nouem qui non indigent penitentia. Et iterum: Qua die conuersus  fuerit peccator coram me, omnes eius iniquitates delebo. uide ergo, frater mi, quantis testimoniis remedia peccatorum didicisti, et scias non aliter ueniam promereri posse nisi ex toto corde conuersus fueris. Fac ergo tibi unam sarcinam ex omnibus peccatis tuis, que nunquam ab oculis tuis recedere possit, quia acceptabilior Deo est iugis oratio ac  gemitus assiduus quam longa et tepida penitentia.

Sciat autem sacerdos quod confitentium singulas culpas inuestigare non debet. Quando maiorem inuenerit, de eius causa iudicabit.

De ouibus Christi lucrandis uobis sacerdotibus hec dicere studuimus auxiliante Domino Iesu Christo, cui gloria in secula seculorum.





THEODULFI AURELIANENSIS EPISCOPI [a 2Kb] DE ORDINE BAPTISMI AD MAGNUM SENONENSEM LIBER.

 Reuerentissimo atque carissimo fratri Magno episcopo Theodulfus salutem.

Preceptum tuum, uir uenerabilis Magne, peregi, et si non solerti efficacia, plena tamen obedientia. Precepisti enim mihi, imo per te caritas precepit, ut quibusdam questionibus de ordine baptismi a domino et glorioso imperatore Carolo tibi transmissis breuiter et cito responderem. Coarctantibus itaque me hinc breuitate, qua cogebar breui sermone res magnas expedire, illinc temporis angustia, qua cito quod iusseras adimplere uolebam, expleui quod iussisti. Quod opus o utinam esset tam efficaciter expletum, quam est libenter susceptum! Quanquam ergo mihi spatiose tractandi, et Patrum uolumina reuoluendi, quibusdam occupationibus prepedientibus,  facultas nulla suppeteret, et me ad iussionem implendam caritas permoueret: de singulis que mihi occurrere potuerunt celeri cursu scripsi, et uestre fraternitati nisi, ut si non habuerint responsa emolumentum, saltim obedientia habeat fructum. Questiones interea iste, ut ego te nosse certus sum, a regali necessitudine non sunt facte necessitate discendi, sed studio docendi: nec ut ipse his absolutis de nescitis ualeat imbui, sed ut alii de somno desidiosi torporis ad rerum absoluendarum utilitatem ualeant excitari. Quippe cui hoc semper familiare est, ut exerceat presules ad sanctarum Scripturarum indagationem, et sanam sobriamque doctrinam, omnem clerum ad disciplinam, philosophos ad rerum diuinarum humanarumque cognitionem,  monachos ad religionem, omnes generaliter ad sanctitatem, primates ad consilium, iudices ad iustitiam, milites ad armorum experientiam, prelatos ad humilitatem, subditos ad obedientiam, omnes  generaliter ad prudentiam, iustitiam, fortitudinem, temperantiam atque concordiam. His et his similibus rebus ille uirorum optimus, Deo sibi propitio, sancte Ecclesie fastigium accumulare non cessat, et admirabili in rerum ecclesiasticarum siue ciuilium administratione strenuus, et sapientie fonte redundat, et uirtutis exhibitione triumphat.



I Cur infans catechumenus efficitur.

Quod modo infantes catechumeni efficiuntur antiquus mos seruatur. Quicunque enim ad apostolos credentes baptizandi adueniebant, instruebantur et docebantur ab eis, et instructi et docti de sacramento baptismatis et de ceteris regulis fidei, accipiebant sacrosanctum mysterium baptismatis. Unde  ait Apostolus: An ignoratis, fratres, quia quicunque baptizati sumus in Christo Iesu, in morte ipsius baptizati sumus ? In quibus uerbis ostenditur, non eos ignorasse sacramenti baptismatis arcana qui baptizabantur. Sed et Dominus non utcunque ait, Ite, baptizate; sed, Ite, et docete omnes gentes, baptizantes eos . Ut nosse possimus, primum instruere et docere debere eum qui baptizandus est, et postea baptizare. Infantes ergo et audientes et catechumeni fiunt, non quo in eadem etate et instrui et doceri possint, sed ut antiquus mos seruetur, quo apostoli eos quos baptizaturi erant primum docebant et instruebant, sicut iam dictum est.



II. Quid sit catechumenus.


Catechumenus autem audiens, siue instructus interpretatur. Genus enim humanum audit et instruitur antequam ad baptismum ueniat. Et quod per  Moysem quondam audierat, Audi, Isrel, Dominus Deus tuus Deus unus est , et per leges et prophetas instruebatur ad unius ueri Dei cultum: modo per sacerdotum ministerium et audiens efficitur ut instrui ualeat, et relicto ritu quo creature deseruiebat, soli creatori Deo deseruiat. Sic enim catechumeni in Christum credunt, ut adhuc sua peccata portent. De quibus puto in Euangelio dictum, Qui dum crederent in Iesum, ipse iehsu non se credebat eis . Quicunque ergo a Ioanne docebantur, siue instruebantur et baptizabantur, quia baptismus eius peccata delere non poterat, catechumenorum typum pretulisse noscendi sunt.



III. Cur exsufflatur.

 In quorum etiam facie a sacerdote per exsufflationem signum crucis fit, ut et diabolus fugetur, et Christo uia preparetur: ut qui illecebrosa persuasione sua generis humani, quod in primordio sui spiraculum uite acceperat, habitator erat, eius uirtute et sacratissimo signo per ministerium sacerdotum exire cogatur, qui et in discipulos suos insufflasse, et spiritus immundos increpasse legitur.



Iu. Cur exorcizatur.

Unde et exorcizatur idem malignus spiritus, ut exeat et recedat ab illo plasmate, quod iam dudum per peccatum primi hominis possidebat. Et quia non est, iuxta Apostolum, conuentio Christi ad Belial, nec societas luci ad tenebras , egrediantur  tenebre et lux uera Christus ingrediatur. Qui et in Zacaria typice propter peccata nostra, que in corpore suo portauit, sordida uestimenta habuisse legitur . Et increpans Satanam, Hierusalem elegit, sanctam uidelicet Ecclesiam, que est uisio pacis, quam quotidie prole noua fecundet. Cui per prophetam dicitur: Filii tui de longe uenient, et filie tue de latere surgent . Exorcismus preterea est sermo increpationis siue coniurationis. Unde et in Actibus apostolorum exorciste fuisse leguntur, et sancta Ecclesia inter gradus ecclesiasticos exorcistarum etiam ministerium habet. Sciendum namque est quia cum exorcizatio fit, ille procul dubio exorcizatur qui et baptismati, et saluti fidelium, et omnibus uirtutibus eius contrarius  est. Illo enim exorcizato siue expulso, diuini uerbi condimentum credentibus datur.



u. Cur catechumenus accipit salem.

Et idcirco hi qui baptizandi sunt salem in sacramento accipiunt, ut eius gustu condimentum sapientie percipiant, neque a sapore Christi decipiantur, et sint insulsi et fatui. Qui enim ait discipulis suis: uos estis sal terre , ipse dixit: Nemo mittens manum suam in aratro, et respiciens retro, regno celorum aptus esse potest . Ut autem qui baptizantur regno celorum apti sint, et ne preterita peccata iterantes respiciant retro, et efficiantur statua salis, et remanentes insensati exemplo  pene sue alios condiant, debent accipere salem sapientie, ut quidquid in eis fluxum et fluidum est, uerbi Dei sale curetur, et iuxta Apostolum memores sint uxoris Lot. Et sicut Eliseus salis immissione sterilitatem aque curauit, ita nimirum uerus Eliseus Dominus noster iehsu Christus uerbi sui sapore fluidam generis humani sterilitatem ad dulcem fidei et bonorum operum saporem perducit. Cuius fidei firmitas tunc iam clare elucescit, cum is qui audierat solius Dei cultum esse tenendum, unde audiens uocatus est, et instrui ceperat de uere religionis cultu, unde catechumenus uocatus est, et per exsufflationem et exorcizationem a maligno spiritu erutus est, et in datione salis iam habere cepit gustum diuini uerbi, tradatur ei  symbolum, id est uere fidei integra et inconuulsa confessio, ut domus prisco habitatore derelicto fide ornetur, et de qua spine incredulitatis euulse sunt, incipiant in ea uere fidei documenta plantari. Prius enim euellende sunt incredulitatis siue uitiorum spine, et postea plantanda sunt fidei et bonorum operum rudimenta. Unde et Dominus ante faciem filiorum Isrel septem gentes typum uitiorum tenentes contriuit, in quarum loco in typo uirtutum Isreliticum populum collocauit. Et ad Ieremiam prophetam dicit: Ecce constitui te hodie super gentes et super regna, ut euellas, et destruas, et dissipes, et disperdas, et edifices, et plantes . Prius enim dixit euulsionem, et destructionem, et dissipationem, et dispersionem, et postea subiecit edificationem  et plantationem, et per eumdem prophetam ait: Sicut uigilaui super eum, ut euellerem et demolirer et dissiparem et dispergerem et affligerem, sic uigilabo super eos, ut edificem et plantem . Et hoc ideo quia post exorcizationem et exsufflationem, symboli sequitur traditio.



uI. Que sit interpretatio Symboli secundum Latinos.

Quod symbolum Latine indicium, uel signum, uel collatio interpretatur. Indicium, quia per id indicatur fidei integritas; signum, quod eo bene retento et intellecto fideles ab infidelibus discernuntur; collatio, quia in eo apostoli omnem fidei integritatem contulerunt. Quod autem omnes pari fidei sinceritate  corde retinebant, ore confessi sunt, et singuli proprias sententias conferentes, symbolum, id est totius fidei collationem, ediderunt. Discessuri enim ab inuicem normam future predicationis in commune statuerunt, ne localiter ab inuicem discedentes diuersum aliquid uel dissonum predicarent. Decentissimum namque et utile erat, ut quibus erat anima una et cor unum in Domino, et quos sancti Spiritus afflatus uegetabat, unius etiam fidei confessio exornaret. Nec enim dirimi in aliquo uel poterant uel debebant, qui unius fidei uinculo nectebantur. Plerique interea uerbum abbreuiatum per Isaiam prophetam, in Symbolo et oratione Dominica intelligi uolunt. In altero enim fidei, in altero precum continetur integritas, ut et in duodecim uerbis duodecim  apostolorum doctrina, et in septem petitionibus omne contineatur quidquid ad presentis et future uite pertinet dispensationem. Quamuis etiam totius doctrine uerbum dici possit abbreuiatum, quia quod prius lex et prophete continebant in latitudine preceptorum, ueniens Dominus pronuntiauit et dixit, Diliges Dominum tuum ex toto corde tuo, et ex tota anima tua, et ex totis uiribus tuis, et proximum tuum tanquam teipsum. In his duobus mandatis tota lex pendet et prophete . In quo euidenter prophetas et legem duobus his sermonibus breuiat. Hec de Symbolo et nomine eius dicta sint.



uII. De credulitate, quomodo credendum sit in Deum Patrem  omnipotentem, et in Iesum Christum Filium eius et in Spiritum sanctum, sanctam Ecclesiam catholicam, et cetera que sequuntur in eodem Symbolo.

Ceterum fides que in hoc symbolo continetur, ita ab his qui baptizandi sunt intelligi debet, ut credant in Deum Patrem omnipotentem, creatorem omnium uisibilium et inuisibilium, qui solus quia non est de alio, ideo solus appellatur ingenitus. Et in Iesum Christum Filium eius, per quem omnia facta sunt, uerum Deum unigenitum uerumque Dei Filium, non factum aut adoptiuum, sed genitum et unius cum Patre substantie, atque ita per omnia equalem Deo Patri, ut nec tempore, nec gradu, nec potestate esse possit inferior, tantumque esse illum qui est genitus, quantus est ille qui genuit. Credant etiam eum  natum de Spiritu sancto ex Maria semper uirgine: id est, ut Spiritu sancto cooperante, uerum sibi corpus ex uirgine idem Dei Filius assumpserit, ut qui erat in diuinitate Dei Patris Filius, ipse factus sit in humanitate hominis matris Filius. Credant etiam eum descendisse ultimo tempore pro redemptione mundi a Patre, qui nunquam desiit esse cum Patre, et hominem uerum factum, ut humanum genus homo liberaret. Et ipse qui absque initio eternitatem cum Patre et Spiritu sancto possidet, in fine seculorum perfectum nature nostre hominem susceperit, et uerbum caro factum sit, assumendo humanitatem, non permutando diuinitatem. Credant etiam eum pertulisse passionem et mortem, non in uirtute diuinitatis, sed in infirmitate humanitatis, mortuum uera carnis  morte, resurrexisse uera carnis resurrectione, et resurrectione sua spem nobis resurrectionis contulisse: ita duntaxat ut sicut ille tertia die resurrexit uiuus a mortuis, ita et nos in fine seculorum resurgamus in eadem qua nunc uiuimus carne. Credant etiam eum in eodem corpore, quod de uirgine assumpsit, et passionem sustinuit et resurrexit, ascendisse in celum, et in eodem et nunc esse, et ad iudicium uenturum esse, et resuscitatis omnibus, dare aliis pro peccatis supplicii eterni sententiam, aliis pro iustitie meritis eterne beatitudinis premium. Credant et in Spiritum sanctum, Deum uerum ex Patre Filioque procedentem, equalem per omnia Patri et Filio, uoluntate, potestate, eternitate, substantia, nec esse  in hac sancta Trinitate ullos gradus quibus aliquis inferior superiorue dici possit. Credant etiam sanctam Ecclesiam catholicam, id est uniuersalem, non in sanctam Ecclesiam, ut credentes in Trinitatem. Credant eiusdem sancte Trinitatis domum esse sanctam Ecclesiam. A cuius communione discedentes schismatici et heretici uocantur, et eterna damnatione puniuntur. In eius uero communione permanentes, et membra Christi esse, et remissionem peccatorum percipere, et ad uitam eternam pertinere. Quia ergo paruuli, necdum ratione utentes, hec minime capere possunt, oportet ut cum ad intelligibilem etatem peruenerint doceantur, et fidei sacramentis, et confessionis sue mysteriis, ut ea ueraciter credant et diligenti cura custodiant. Confessionem  suam plane diximus, quia quamuis illi necdum loqui possint, pro illis et confitentur et loquuntur qui eos de lauacro fontis suscipiunt. Nec immerito dignum est, ut qui aliorum peccatis obnoxii sunt, aliorum etiam confessione per mysterium baptismatis remissionem originalium percipiant peccatorum.



uIII. De scrutinio.

Qui uero illius sunt iam etatis ut rationem credulitatis sue reddere possint, diligenti examine scrutandi sunt, utrum ueraciter credant, an alicuius falsitatis in eis macula celetur: ne dum, aut timore aut fauore terrenarum potestatum, aut acquisitione quarumdam rerum, ad baptismatis sacramentum  ignorantibus ministris Ecclesie perueniunt, tradatur sanctum canibus, et mittantur margarite inter porcos, et lupi ouina pelle uestiantur. Hunc enim morem Ecclesia seruare consueuit, ut per aliquot dierum spatium hi qui in solemnitate Paschali baptizandi sunt scrutentur, ut instructis et doctis, et simplici corde ad fidem ueram uenientibus, uite sacramenta impertiantur. Quibus ut aptiores inueniantur baptismatis sacramento, et eorum fides probabilior sit, quedam fiunt corporaliter, que spiritali gustu degustata mysticum quid et spiritale sapiant.



IX. Cur tanguntur de sputo aures et nares.

Tanguntur itaque de sputo nares et aures, et dicitur:  Effeta. Nares, ut Christum in odore unguentorum sequantur et dicant: Trahe me, post te curremus , et cum Apostolo profiteantur dicentes: Christi bonus odor sumus Deo , et illius membra efficiantur cui dicitur: Et odor uestimentorum tuorum super omnia aromata . Quem odorem tunc bene habere poterit, si cum Maria, que interpretatur domina siue luminatrix, alabastro unguenti, hoc est sacre fidei puritate et bone operationis exercitio, ungant pedes Iesu, apostolorum uidelicet monita complentes uel predicatorum quorumlibet, per quos Christus inambulat, et domus, mundus uidelicet siue uniuersitas sancte Ecclesie, eorum bona opinione, quasi quodam  dulci et suaui odore repleatur. Et quia plerumque odoris suauitas et diuersa thymiamata dissolutis et amatoribus conueniunt, isti e contrario, et continentes et Christi amatores effecti illius solummodo salutiferum semper amplectantur odorem. Tanguntur et aures, ut audientes uerba Dei et facientes ea, similes sint secundum Euangelium uiro sapienti, qui edificauit domum suam supra petram , et spiritali auditu semper spiritalia auscultent: ut cum Dauid dicere possint: Audiam quid loquatur in me Dominus Deus , et cum Isaia, Dominus Deus aperuit mihi aurem, ego autem non contradico, retrorsum non abii ; ut que spiritaliter dicuntur spiritaliter audientes, ad spiritalium operum emolumenta perueniant.  Cum itaque Dominus in Euangelio dicit: Qui habet aures audiendi audiat , et Ioannes in Apocalypsi sua: Qui habet aures audiendi audiat quid Spiritus dicat Ecclesiis ; hic non aures carnales, sed spiritales queruntur, et per aurium nomen interioris hominis auditus designatur. In sacro etenim eloquio plerumque per membra corporis spiritales anime uirtutes intelliguntur. Quia ergo diuinitas hominem assumens, quoddam ex connexione duarum substantiarum in una Dei filii persona collyrium fecit, unde genus humanum quod cecum a primis parentibus natum erat illuminaret, non ab re sputo aures tanguntur et nares, ut qui expuens linguam muti tetigerat, et sputo lutum fecerat, et oculos ceci nati  aperuerat, nunc per ministerium sacerdotum, et auditum spiritalem his qui baptizandi sunt tribuat, et recte loquendi, id est fidem ueram confitendi facultatem prebeat, et nares quibus bonum Christi odorem capiant aperiat. Pectus enim illius qui baptizatur refertum semper esse debet, et diuini odoris nectare et spiritali unctione delibutum.



X. Cur pectus oleo ungitur, uel scapule signantur, uel liniuntur.

Unde etiam his qui baptizandi sunt pectus de oleo et scapule tanguntur, ut illius olei sancti uidelicet spiritus unctione leniti, de quo Apostolus ait: Sicut unctio eius docet nos de omnibus , ante et retro muniti, id est contra omnia prospera siue  aduersa sint circumspecti, et celestium animalium imitatione ante et retro pleni sint oculis, id est, in preteritum et futurum respicientes salutis sue custodiam non amittant. Tangitur eis pectus, ut cum Dauid dicere possint: Et misericordia eius preueniat me . Tanguntur scapule, ut cum eodem dicant: Et misericordia eius subsequatur me . Id est anteriora, ut bene uelint; posteriora, ne frustra uelint. Bene autem uelle et perficere ab eo nobis datur, a quo est omne datum optimum, et omne donum perfectum. Et quoniam in cordis nomine sepe mens designatur, sicut est illud. In toto corde meo exquisiui te , et in olei nomine intelligitur unctio sancti Spiritus,  siue opera luminis et misericordie, cordis locus unctione utrimque munitur, id est anterior et posterior, et undique mens Christiani et pinguedine sancti Spiritus, et operibus luminis atque misericordie exuberet.



XI. Quid sit abrenuntiatio?

Quibus bene exuberat, si abrenuntiando diabolo et operibus eius, dominationem illius aspernetur, et iugum quod se premebat, illius olei unctione fatiscat, et impleatur illud propheticum: Computrescet iugum a facie olei . Abrenuntiare etenim poni solet pro eo quod est spernere, reiicere, contradicere, siue aliud quid quod hoc uerbo in hoc sensu exprimi potest. Quamuis enim  illius uerbi quod est nuntio sensus in promptu sit, cum sine prepositione profertur, et accepta prepositione interdum a sua significatione non longe recedat, ut est illud: Narrabo et renuntiabo , interdum uero in alium sensum uertatur, ut est illud: Sic ergo omnis ex uobis qui non renuntiat omnibus que possidet, non potest meus esse discipulus ; abrenuntiare tamen semper in eo sensu poni consueuit quem superius diximus. Abrenuntiare etenim se fatetur Satane, et omnibus operibus eius, et omnibus pompis eius. Quam abrenuntiationem recte confessio sancte Trinitatis sequitur, ut ubi abundauit peccatum superabundet gratia, et ubi computruit iugum diaboli a facie unctionis Spiritus sancti, adueniat illius iugum qui  dixit: Discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue . Satanas enim, qui et diabolus nuncupatur, a fidelibus abrenuntiatur ut Deo Saluatori liberius seruiatur, quia iuxta eiusdem Domini uocem, Nemo potest duobus dominis seruire .



XII. De abrenuntiatione Satane, et omnibus operibus eius atque pompis, uel que opera diaboli et pompe.

Abrenuntiatur etiam operibus eius, quia opera illius contraria sunt operibus Saluatoris; et quia ille armis suis, id est uitiis, genus humanum sibi subiecit, Dominus armis suis, id est uirtutibus,  illum debellauit. In illius enim militia, id est peccatis nostre seruitutis permanens, accepit mortem: in istius militia, id est uirtutibus, accipimus uitam eternam. Septem itaque principalia uitia, quibus diabolus genus humanum infestat, non incongrue opera Satane dicere possumus; quibus opponuntur septem principales uirtutes, que opera sunt procul dubio salutaria. Nec minus interea pompis eius abrenuntiatur, que utique opera sunt Satane: sed eo quasi discerni uidentur a ceteris operibus eius, quia in eis superbia, cuius ille auctor est, et que eum deiecit, quodammodo designatur. Pompe igitur eius sunt, ambitio, arrogantia, uana gloria, et cetera huiusmodi que de fonte  superbie procedere dignoscuntur. Pompam enim, ambitionem siue iactantiam, et his similia intelligi debere propheticus sermo demonstrat cum dicit: ue qui opulenti estis in Sion, et confiditis in monte Samarie, optimates, capita populorum, ingredientes pompatice domum Isrel . Sed et Clemens Prudentius, disertissimus atque Christianissimus peta, in hac significatione pompam posuit in libro Psychomachia, ubi ait:

Pompa ostentatrix uani splendoris inani
Exuitur nudata peplo.
Quamuis ergo omne peccatum superbia dici possit, quia quando quis peccat, Deo qui peccare prohibuit contraire uidetur, aliud tamen est desidiose, aliud malitiose, aliud scienter, aliud ignoranter,  aliud negligenter, aliud arroganter, peccare. Quolibet autem modo quis peccet, si penitere contemnit, in magnum se superbie baratrum immergit, de quo non nisi per confessionem peccatorum suorum, et emendationem morum, et salutaris penitentie adminiculum egredi potest. Duobus enim modis homo Deo superbit, cum aut preceptis eius inobediens existit, et ea que prohibita sunt committit, aut commissa penitere negligit. Unde siue hi qui baptizandi sunt, siue nos qui baptismi sacramentum iam percepimus, ante oculos ponere debemus pactum, quod cum Deo in baptismate fit, ubi abrenuntiatur Satane, et operibus eius, et pompis. Quod pactum tunc irritum fit, si aut in fide quis permanendo uitiis, aut a fide exhorbitando  idolorum cultibus, aut heresum erroribus subdatur.



XIII. De sacramento baptismi.

Quia igitur constat pactiones credentium esse duas, unam in qua abrenuntiatur diabolo et pompis eius, et omnibus operibus eius, alteram qua se credere confitentur in Patrem et Filium et in Spiritum sanctum, oportet has inconuulse mentis intentione teneri, et ut intemerate custodiri possint, illius semper adiutorium querere, qui baptismi sacramentum ad salutem generis humani contulit, cuius mysterium et in ueteri Testamento per Moysem prefiguratum est, cum populus in nube et in mari baptizatus est, et in Nouo nobis per mediatorem Dei  et hominem apertissime demonstratum. Ipse enim ait, quoniam Nisi quis renatus fuerit ex aqua et Spiritu sancto, non poterit introire in regnum celorum . Et Ioannes de eo ait: Ego baptizo in aqua in penitentia; medius autem uestrum stat, quem uos nescitis, ipse uos baptizabit in Spiritu sancto et igni . Per hoc qui nascimur mundo, renascimur Deo; et qui per peccatum eramus filii ire, per gratiam efficimur filii Dei. Hac enim tinctione et hoc lauacro Ecclesia uegetatur. Ex osse dormientis protoplasti mulier edificata est, ex latere Christi in cruce dormientis Ecclesia formata est. Profluxerunt enim ex eius latere sanguis et aqua, duo sancte  Ecclesie precipua sacramenta, ut in altero consecratio, in altero mundatio eidem tribueretur Ecclesie. Regeneramur namque ex lauacro, ut consecramur et sanguine. Unde et populus mare Rubrum transiit, quia baptismus Christi sanguine consecratur. Quia ergo elementum aque in hoc mundo omnibus elementis purgandi, uiuificandi, recreandi gratia aptius est, non immerito ei baptismi dignitas confertur, quia et regenerandorum hominum efficaciam, cum spiritus Dei in mundi primordio super id ferebatur, concipiebat, et purgandorum, cum ex latere Christi proflueret, dignitatem capiebat. Per hoc etenim uisibile elementum res illa inuisibilis signatur, ut sicut aqua purgatur exterius corpus, ita latenter eius mysterio per Spiritum  sanctum purificetur et animus. Inuocato namque Deo descendit Spiritus sanctus de celis et sanctificatis aquis tribuit eis uim purgationis. Inde homo ad imaginem reparatus sancte Trinitatis, ad quam conditus fuerat expellitur, et qui uetus in eas per peccatum primi hominis intrauerat, nouus ex eis per Christi gratiam egreditur, et spiritu gratie in melius immutatus, longe aliud quam fuerat efficitur. Fedus enim erat deformitate peccatorum: ibi reducitur pulcher dealbatione uirtutum. Nullatenus itaque baptismi mysterium perfici potest, nisi sub inuocatione sancte Trinitatis, quia et Dominus ad apostolos dixit: Ite, docete omnes gentes, baptizantes eos in nomine Patris, et Filii, et Spiritus sancti . Et idem Dominus hoc  sacramentum firmauit, cum in suo baptismate Pater declaratus est in uoce, Filius in corpore, Spiritus sanctus in columbe ostensione. O preclarum et admirabile sacramentum, quod de filiis ire facit filios Dei, de ueteribus nouos, de fedis pulchros, in quo et regeneramur, et purgamur, et exemplum mortis Christi imitamur. Quomodo ergo hoc exemplum imitemur dicat Apostolus. An ignoratis, inquit, quia quicunque baptizati sumus in Christo Iesu, in morte ipsius baptizati sumus? Consepulti ergo sumus cum illo per baptismum in morte, ut quemadmodum resurrexit Christus a mortuis per gloriam Patris, ita et nos in nouitate uite ambulemus . Morimur ergo peccato, quando abrenuntiamus diabolo et omnibus que eius sunt; consepelimur  Christo, cum sub inuocatione sancte Trinitatis sub trina mersione, in fonte lauacri quasi in quodam sepulcrum descendimus; consurgimus Christo, cum exuti omnibus peccatis, de fonte quasi de sepulcro egredimur. Sed neque mysterium trium dierum ac noctium, quibus in sepulcro Dominus fuisse legitur, preteritur, cum inuocata sancta Trinitate, que utique uera lux est, in fontem descendimus. Lux est enim Pater, et in lumine eius, quia est Filius, lumen uidemus Spiritum sanctum. Facimus autem et tres noctes, cum tenebrarum et ignorantie patri, una cum mendacio, quod ex eo natum est, et mendax est sicut et pater eius, et cum loquitur mendacium,  de suis propriis loquitur, contradicimus. Sed et tertio loco spiritum erroris destruimus, qui inspirat pseudoprophetas, ut dicant. Hec dicit Dominus, quos Dominus non misit. Destruimus enim hec et conculcamus, si consepulti sumus Christo etiam secundum illud quod ipse dicit: Ecce dedi uobis potestatem calcandi super serpentes et scorpiones, et super omnem uirtutem inimici . Que singula ita sunt contraria sancte Trinitati ut nox diei, ut tenebre luci, ut mendacium ueritati. Fons quoque baptismi similitudinem gerit sepulcri Christi, quod nouum fuisse legitur: quia quicunque in eo consepelitur Christo et ei consurgit secundum eumdem Apostolum, in nouitate uite deambulare debet. Cuius fontis septem gradus, tres  in descensu tres noctes, et tres in ascensu tres dies significare uidentur, de quibus superius dictum est. Septimus uero, qui et quartus, ille est de quo quidam ait: Et aspectus quarti similis filio Dei . Qui fornacem ignis exstinguit, qui est stabilimentum pedum, fundamentum aque; in quo, iuxta Apostolum, Inhabitat omnis plenitudo diuinitatis corporaliter . Idcirco autem baptismus non iteratur, quia et Christus non amplius quam semel moritur. Peccata enim, que post baptismum committuntur, penitentie lacrymis, eleemosynis, et ceteris bonorum operum exhibitionibus, non baptismatis iteratione delentur. Dominico interea corpori sepeliendo mundissima linteamina et aromata adhibentur, quia et is qui  Christo consepeliri desiderat, si iam etas permittit, quamuis mortuus sit per originale peccatum, quod adhuc portat, debet tamen honorum operum exhibitione flagrare, et mundis indui uestibus, de quibus propheta sacerdotes indui orat cum dicit: Sacerdotes tui induantur iustitiam . Si ergo antequam renascatur, et originali peccato purgetur, et Christo consepeliatur, aromatibus debet fragrare, odorem prestare, et mundissimis uestibus indui, quanto magis renatus, purgatus, Christo conuiuificatus, in nouitate uite ambulans noua creatura effectus, et odoris fragrantia exuberare, et candidorum uestimentorum clarescere debet nitore?



XIu. Cur albis induitur uestibus.


Ut ergo nos, qui mundo morimur, Christo consurgimus, bonorum operum nitore induamur, et celestium gaudiorum spe confirmemur, decentissima ratione angelus, qui eius resurrectionem nuntiat, in albis uestibus sedere describitur, et qui eius reditum apostolis nuntiant in albis uestibus apparent, et nos albis post baptismum induimur uestibus, ut munditiam teneamus in opere quam accepimus in regeneratione, seruantes et nostram innouationem, et angelici splendoris decorem, et dentur nobis singulis stole albe, spes uidelicet immortalitatis et eterne felicitatis, ut cum propheta dicere possimus: Gaudens gaudebo in Domino, et exsultauit spiritus  meus in Deo meo. Quia induit me uestimento salutis, et indumentum iustitie circumdedit me . Ille uestimenta ista nos custodire faciat qui ea dedit, ut de nobis dici possit quod in Apocalypsi scriptum est: Beatus qui uigilat et custodit uestimenta sua . Quia ergo omnia in baptismi ratione redolent mysteriis, et exuberant sacramentis, opportunum erat ut nouus homo noua acciperet uestimenta et purgatus ueteris noxe colluuione, candidarum uestium indueretur nitore. Moyses enim Aaron et filios eius prius aquis lauit, et post linteis induit uestimentis, quia et noster uerus Moyses, qui populum de Aegyptiaca seruitute, de gentilitatis uidelicet errore liberat, qui est mediator Dei et hominum, sui nos inenarrabilis sacramenti unda  purificat, et bonorum operum indumentis exornat. Cuius facies, manifestatio uidelicet diuinitatis eius, testimonio legis et prophetarum in monte Ecclesie ut sol resplendet, et uestimenta eius, id est sancti omnes, efficiuntur sicut lana alba, uel sicut nix. Cui cum Apocalypsi gratias agamus, qui lauit nos a peccatis nostris in sanguine suo, et fecit nos regnum et sacerdotes Deo Patri suo, cui est gloria in secula seculorum . Hoc etenim regnum et sacerdotium, et uisibili chrismatis unguento per ministerium sacerdotum, et inuisibili Spiritus sancti gratia a Domino linitur.



Xu. Cur sacro chrismate caput perungitur.

 Cuius unguenti sacramentum a Moyse primum iubente Domino in Exodo legitur compositum, et in Nouo Testamento a Domino ueraciter declaratum, qui unctus est a Patre oleo letitie pre consortibus suis; cui non ad mensuram dat Deus spiritum, quoniam in ipso habitat omnis plenitudo diuinitatis corporaliter. Ipsi enim Ecclesia dicit: Oleum effusum est nomen tuum, ideo adolescentule dilexerunt te ; quia uidelicet, et a chrismate Christi, et a Christo Christianorum nomen exortum est. Ante aduentum etenim eius, reges solummodo ungebantur et sacerdotes, qui etiam Christi uocabantur: post aduentum uero eius, non iam solum reges et sacerdotes, sed omnis hac unctione consecratur Ecclesia, quia constat eam esse regnum et  sacerdotium, et filios eius reges et sacerdotes. Baptizatorum itaque capita chrismate liniuntur, ut in regno et sacerdotio Ecclesie delibuti, et Christiani nominis prerogatiuam accipiant, et eius membra qui eos redemit et eorum caput est, effici ualeant.



XuI. Cur mystico tegitur uelamine.

Quia igitur idem Redemptor noster rex, cui per prophetam dicitur: Regnum tuum, Domine, regnum omnium seculorum, et dominatio tua in omni generatione et generationem , qui diabolum, mortem, et mundum mirifice triumphauit: et sacerdos, cui per eumdem prophetam dicitur: Tu es sacerdos in eternum secundum ordinem Melchisedech , qui se Deo Patri in sacrificium  obtulit: decentissimum est ut sancta eius Ecclesia, que utique corpus eius est, et regnum sit et sacerdotium, et nos in ea regenerati, qui eius membra sumus, reges simus et sacerdotes; reges, ut et contra diabolum uiriliter dimicemus, et administrationem uite nostre admirabili dispensatione gubernemus: et sacerdotes, ut in templo Dei sancto quod sumus nos, altare fidei edificantes, bonorum operum ei hostias pacificas offeramus, et cum Apostolo dicamus: Benedictus Deus et Pater Domini nostri Iesu Christi, qui benedixit nos in omni benedictione spiritali in celestibus in Christo . De quo altari fumus orationum nostrarum ei quotidie ascendat, iuxta illud quod ait propheta: Dirigatur oratio mea sicut incensum in conspectu tuo . Capita itaque eorum qui regenerantur ex aqua et Spiritu sancto mystico uelamine teguntur, ut eis per Petrum dicatur: uos estis genus electum, regale sacerdotium, gens sancta, populus acquisitionis ; ut hoc uelamine et diadema regium et sacerdotalis capitis uelamentum significetur: et quia per caput mens plerumque in sacro eloquio accipi solet, iuxta illud: Respicite et leuate capita uestra , mens renatorum et regie dignitatis ornamenta, et sacerdotalis uerticis habeat tegumentum, ut et contra uitia sacerdotali uelamine muniatur, et uirtutum gemmis spiritaliter exornetur, et unctione sacrosancti chrismatis liniatur. Quibus etiam septiformis gratie spiritus per chrismatis unctionem conceditur, ut non solum spiritus, qui  unius est cum Patre et Filio substantie, sed totius sancte Trinitatis habitaculum effici mereantur.



XuII. Cur ab episcopo confirmatus per manus impositionem accipiat septiformis gratie spiritum.

Quod ergo presbyteris baptizatos chrismate unguere licet, Spiritum uero sanctum per manus impositionem tradere non licet, antiquus iste mos ab apostolis Ecclesie est traditus. Sic enim scribitur in Actibus Apostolorum: Factum est autem, cum Apollo esset Corinthi, ut Paulus peragratis superioribus partibus ueniret Ephesum, et inueniret quosdam discipulos, dixitque ad eos: Si Spiritum sanctum accepistis credentes? At illi dixerunt ad eum: Sed  neque si Spiritus sanctus est audiuimus. Ille uero ait: In quo ergo baptizati estis? Qui dixerunt: Ioannis baptismate. Dixit autem Paulus: Ioannes baptizauit baptismo penitentie populum, dicens, in eum qui uenturus est post ipsum crederent, hoc est in Iesum. His auditis, baptizati sunt in nomine Domini Iesu; et cum imposuisset illis manus Paulus, uenit Spiritus sanctus super eos, et loquebantur linguis et prophetabant . Item in alio loco: Cum audissent apostoli qui erant Hierosolymis, quia recepit Samaria uerbum Domini, miserunt ad eos Petrum et Ioannem; qui cum uenissent, orauerunt pro ipsis ut acciperent Spiritum sanctum. Nondum enim in quemquam illorum uenerat, sed baptizati tantum erant in nomine  Domini Iesu. Tunc imponebant manus super illos et accipiebant Spiritum sanctum. Denique sciendum est, quia sicut cetera baptismatis sacramenta per sacerdotes uisibiliter fiunt, per Deum inuisibiliter consecrantur, ita nimirum et Spiritus sancti gratia per impositionem manuum et ministerium episcoporum fidelibus traditur: presbyteri uero, licet sint sacerdotes, pontificatus tamen apicem non habent. Hoc autem solis pontificibus deberi, ut uel signent, uel paracletum Spiritum tradant, non solum consuetudo ecclesiastica demonstrat, uerum etiam superior illa lectio Actuum Apostolorum, que asserit Petrum et Ioannem esse directos; qui iam baptizatis traderent Spiritum sanctum. Nam presbyteris, siue absentibus, siue  presentibus episcopis, baptizare et baptizatos chrismate ungere licet, sed quod ab episcopo fuerit consecratum: non tamen frontem ex eodem oleo signare, quod solis debetur episcopis cum tradunt Spiritum paracletum. Qui Spiritus paracletus septiformis etiam gratie dicitur, propter septenarii numeri mysterium, in quo summa perfectio intelligitur. Est enim compositus ex toto primo pari, et ex toto primo impari: ex toto primo pari qui diuidi potest, et ex toto primo impari, qui diuidi non potest. Habet enim in ternario mysterium Trinitatis, in quaternario Euangelii. Siue enim tres per quatuor, siue quatuor per tres multiplicentur, ad duodenarium numerum surgitur, quia mysterium sancte Trinitatis, et doctrina Euangelii per XII apostolos  in quatuor mundi partes, orientem uidelicet et occidentem, septentrionem et meridiem deriuata est. Hic enim numerus in sacro eloquio pro perfectione poni consueuit. Consummatis enim Deus operibus suis septimo die requieuit, et Enoch, qui septimus est ab Adam, cum Domino ambulauit, et eius translatio spem nobis eterne requiei contulit. Unde et Iubileus annus, in quo plenaria requies signatur, septem hebdomadibus conficitur. Septies enim septem fiunt 49, qui monade addita nostre adunationis impletur. Huius numeri perfectionem propheta commendat cum dicit: Septies in die laudem dixi tibi . Quod in alio psalmo quasi exponens aperit cum dicit: Semper laus eius in ore meo . Nam et Ioannes in Apocalypsi  sua, quod septem scribit ecclesiis, generaliter uniuerse catholice creditur scripsisse Ecclesie. Unde et ipse ait: Qui habet aures audiendi audiat quid Spiritus dicat Ecclesiis . De septenario interea numero, qui in quibusdam Scripture locis uniuersitatem siue perfectionem, in quibusdam uero septiformis gratie Spiritum significat, multa et in ueteri et in Nouo Testamento habentur, que persequi longum est. Nunc uideamus qualiter Isaias propheta eiusdem Spiritus septiformis dona enumeret. Cum enim de Christo, qui est uirga uirtutis Domini, prophetaret, ait: Egredietur uirga de radice Iesse, et flos de radice eius, ascendet, et requiescet super eum spiritus Domini, spiritus sapientie et intellectus,  spiritus consilii et fortitudinis, spiritus scientiar et pietatis, et replebit eum spiritus timoris Domini . Super hunc florem, qui de uirga Iesse, id est beate Marie semper uirginis partu egressus est, requieuit spiritus Domini, quia in ipso complacuit omnem plenitudinem diuinitatis habitare corporaliter. Nequaquam per partes, ut in ceteris sanctis, quibus alii datur sermo sapientie, alii sermo scientie, alii gratia uirtutum, et cetera, quibus unicuique datur secundum mensuram, sed plenissime. Unde et apostolus ait: Non ad mensuram dat Deus spiritum ; et propheta: Ecce puer meus quem elegi, electus meus in quo complacuit anime mee. Ponam spiritum meum super eum, iudicium gentibus proferet . Ut enim in eo perpetua  habitatione requiesceret, ad eum uenit, iuxta Ioannis Baptiste testimonium, qui ait, uidi Spiritum descendentem quasi columbam de celo, et mansit super eum, et ego nesciebam illum, sed qui misit me baptizare in aqua, ille mihi dixit, Super quem uideris Spiritum descendentem et manentem super eum, ipse est qui baptizat in Spiritu sancto . Qui spiritus Domini appellatur et spiritus sapientie, quia de Christo, qui est sapientia Dei, scriptum est: Omnia per ipsum facta sunt, et sine ipso factum est nichil ; et in Psalmis canitur: Quam magnificata sunt opera tua, Domine, omnia in sapientia fecisti . Et in alio loco, ubi Trinitas aperte monstratur, scriptum est: uerbo Domini celi firmati sunt, et spiritu oris eius omnis uirtus eorum  . Quia per Christum, qui est uerbum Domini, id est Patris, de quo scriptum est, In principio erat uerbum , celi, uidelicet sancti predicatores, qui enarrant gloriam Dei, facti sunt, et Spiritu sancto, qui est eorum consubstantialis, qui ab utroque procedit, omnis uirtus eorum; quia omnium sanctorum ornatus et uirtus Spiritus sancti inspiratione subsistit. Et Apostolus scribit, Christus Dei uirtus et Dei sapientia . Et in Prouerbiis legitur, Deus in sapientia sua fundauit terram, et parauit celos in prudentia . Et quomodo idem sermo Domini uocatur lux et uita et resurrectio, sic spiritus sapientie et intellectus, consilii et fortitudinis, et scientie et pietatis ac timoris Domini nuncupatur; non quod diuersus sit  iuxta differentias nominum, sed quod unus atque idem cunctarum uirtutum fons sit atque principium. Absque Christo igitur nec sapiens quis esse potest, nec intelligens, nec consiliarius, nec fortis, nec eruditus, nec plenus timore Domini. Et hoc sciendum est quod spiritus Domini, sapientie et intellectus, consilii et fortitudinis, scientie et pietatis, ac timoris Domini, id est, septenarius numerus, qui septem oculi in uno lapide dicuntur Zacarie , requiescat super uirgam et florem qui de Iesse, ac per hoc stirpe Dauid surrexit. Hunc enim spiritum, qui a Patre Filioque procedit, idem Dominus apostolis, et per apostolorum et eorum successorum ministerium sancte sue tribuit Ecclesie. Cuius dona,  quanquam ex unius spiritus fonte procedant, uidentur quodammodo quasdam habere proprietates. Aliud enim est, sapere, aliud intelligere: quia multi eterna quidem sapiunt, sed hec intelligere minime possunt. Sapientia ergo mentem, quam insederit, de eternorum spe et certitudine replet: et intellectus, eo quod secreta penetrat, cor quod tetigerit, reficiendo eius tenebras illustrat. Consilium, dum esse aliquem precipitem prohibet, ratione animum replet. Fortitudo uero, cum aduersa non metuit, trepidanti menti confidentiam prebet. Scientia, cum ignorantiam fugat, lumine suo quem repleuerit illustrat. Pietas misericordie operibus eum quem repleuerit exuberare concedit. Timor, dum premit mentem ne de presentibus superbiat, de futuris illam spei refectione  confortat. Sic enim quodam adminiculo suo inuicem sibi succurrunt, ut dum alia alie suffragatur, uite ordo et status decentissime componatur. Minor quippe est sapientia si intellectu careat, et ualde inutilis intellectus est si ex sapientia non subsistat: quia cum altiora sine sapientie pondere penetrat, sua illum leuitas grauius ruiturum leuat. uile est consilium, cui robur fortitudinis deest, quia quod tractando inuenerit, carens uiribus usque ad perfectionem operis non perducit. Et ualde fortitudo destruitur, nisi per consilium fulciatur, quia quo plus se posse conspicit, eo uirtus sine rationis moderamine deterius in preceps ruit. Nulla est scientia, si utilitatem pietatis non habet: quia dum bona cognita exsequi negligit, sese ad iudicium arctius  stringit. Et ualde inutilis est pietas, si scientie discretione careat, quia dum nulla hanc scientia illuminat, quomodo misereatur ignorat. Timor quoque ipse, has etiam uirtutes si non habuerit, ad nullum opus procul dubio bone actionis surgit: qui dum ad cuncta trepidat, ipsa sui formidine a bonis omnibus torpens uacat. Summopere itaque obseruandum est, et ipsius sancti Spiritus adiutorium implorandum, ne sapientia eleuet; ne intellectus, dum subtiliter currit, aberret; ne consilium, dum se multiplicat, confundat; ne fortitudo, dum fiduciam prebet, precipitet; ne scientia, dum nouit et non diligit, inflet; ne pietas, dum se extra rectitudinem inclinat, intorqueat; ne timor, dum plus iusto trepidat, in disperationis foueam mergat. Sciendum sane  quod he donorum spiritalium distributiones in corpore Christi, quod est Ecclesia, his fulciantur adminiculis. In eo uero qui est fons luminis et origo bonitatis, plene atque perfecte incomparabiliter atque ineffabiliter regnent. Sapientia namque, que et in uirginis utero sibi corpus, et in mundo Ecclesiam edificauit, habet spiritum sapientie quo omnia sapienter agit; intelligentie, qua cuncta arcana secretorum rimatur: consilii, quo cuncta cum magna dispensatione gerit, quia est magni consilii Angelus; fortitudinis, quia attingit omnia a fine usque ad finem fortiter, et a nullo uinci potest: scientie, quia nichil ignorat, exceptis his quibus dicturus est: Nescio uos ; pietatis, quia hominem  quem bonitate creauit, iustitia damnauit, pietate redemit; timoris, propter eos qui timore Domini indigent quia paruuli sunt. quibus per Prophetam dicit, uenite, filii, audite me, timorem Domini docebo uos . Quia ergo ille ad infirma nostra descendens exinaniuit semetipsum formam serui accipiens, humiliauit semetipsum usque ad mortem, et inclinauit semetipsum, ut nos iacentes ad se erigeret, non inconuenienter spiritus Domini, qui super eum requiescit, a sapientia incipit, et per decentissimos gradus ad timorem usque descendit. Nos uero a timore, quem foras caritas mittit, uenientes ad timorem castum qui permanet in seculum seculi, peruenimus ad pietatem, ut pietatis operibus exornati ueniamus ad scientiam, non que inflat, sed  quam caritas edificat; a scientia ad fortitudinem, ut scientie decore exornati fortiter contra uitia dimicemus: a fortitudine ad consilium, ut ea que fortiter agimus, consilii grauitate muniamus: ut actibus nostris consilio obtemperatis, ad arcana intellectus intrantes, ad eam ueniamus sapientiam, que initium habet timorem Domini; ut sapienter omnia complentes, et intellectum bonum faciendo habentes, illi sapientie admitti ualeamus, per quam facta sunt omnia: que et ante secula a Patre ineffabiliter genita est, et in fine seculorum carnem nostre salutis causa dignata est accipere; quam carnem fidelibus suis edendam tribuit cum dixit: Nisi manducaueritis carnem filii hominis, et biberitis eius sanguinem, non habebitis uitam in uobis .



XuIII. Cur corpore et sanguine Dominico consummetur.


Propter hanc uitam adipiscendam et baptizamur, et eius carne pascimur, et eius sanguine potamur, quia nequaquam possumus in eius corpus transire, nisi his sacramentis imbuamur. Sic enim ipse ait: Caro mea uere est cibus, et sanguis meus uere est potus ; et: Qui manducat meam carnem et bibit meum sanguinem, in me manet et ego in illo  . Est enim sacrificium salutare, quod et in ueteri Testamento Melchisedech rex Salem in typo corporis et sanguinis Domini obtulit, et in Nouo idem mediator Dei et hominum antequam traderetur adimpleuit, cum accipiens panem et calicem, et benedicens eis, et tradens discipulis suis, hec in sui commemoratione fieri precepit. Hoc ergo mysterium sacrificii, derelictis ac finitis ueteribus hostiis, Ecclesia celebrat, offerens panem propter panem uiuum qui de celo descendit, uinum pro eo qui dixit, Ego sum uitis uera ; ut per uisibilem sacerdotum oblationem, et inuisibilem sancti Spiritus consecrationem, panis et uinum in corporis et sanguinis Domini transeant dignitatem. Cui sanguini admiscetur aqua, siue quia de latere Domini  cum sanguine fluxit, siue quia, ut maiores intelligi uolunt, sicut per uinum Christus, ita et per aquam populus significatur. uinum enim et aqua inseparabiliter in calice miscentur, quia et Ecclesia capiti suo Christo inseparabiliter iuncta coheret. Morem ergo accipiende Eucaristie a Domino traditum Ecclesia tenet, ut cum ex aqua et Spiritu sancto quis renascitur, corpore Domini pascatur, et sanguine eius potetur: ut in corpore Christi traiecto, et ille in Christo maneat, et Christus in eo: ut istius cibi fortitudine roboratus, exemplo Elie ueniat usque ad montem Dei, Christum uidelicet, qui est mons domus Domini preparatus in uertice montium, et eius dono ad eterne beatitudinis gloriam peraccedat, ubi satietur in bonis desiderium eius, et cum  Propheta dicere possit: Ego autem cum iustitia apparebo in conspectu tuo, satiabor cum manifestabitur gloria tua .

[a 1Kb] Ecce, uir uenerabilis, quod prudenter iussisti, humiliter impleui, deprecans sanctitatem uestram, ut cum de his interrogationibus altiores responsiones inueneritis, illis adhibitis, istas non reiiciatis, dummodo apostolica auctoritate omnia sunt probanda, et que bona sunt retinenda.





THEODULFI AURELIANENSIS EPISCOPI [a 2Kb] DE SPIRITU SANCTO. ueterum Patrum sententie, quod a Patre Filioque procedat.



PRAEFATIO AD CAROLUM MAGNUM IMPERATOREM.


Imperii uestri, rex inclyte, iussa secutus,
   Defero Theudulfus hec documenta libens.
 Quis Patre seu Nato procedere Spiritus almus
   Astruitur, legis hoc reboante tuba.
Hoc Euangelium, hoc promit Apostolus auctor,
   Hoc canit unanimis uox pia sacra Patrum.
 Perge, libelle, celer Caroli ad uestigia celsi
   Regis, et o pie dic induperator aue.
Stratus humi plantis da basia grata decoris:
   Hinc surgens digna mox pete sorte genu.
Et si in te rutilos oculorum fixerit orbes,
   Et te clementer sumat amena manus,
Et roget unde uenis, quid uis, quo tendis, es aut quis,
   Protinus huic supplex talia dicta dabis:
Qui duce Theudulfo per plurima prata cucurri,
   Floribus en adsum cernis onustus ego.
Quod Patre procedat seu prole Spiritus almus,
   Astruere studeo dogmatibus fidei.
Cumque illis uenio dextram conferre paratus,
   Qui secus incedunt, hancque uiam fugiunt.
 Sic tu: si mox, non poteris, pius inferat ille:
   Sic potero, potero, rex, Deus addet opem.
Inclyta sanctorum mecum est sententia uatum,
   Quos bene spiramen flaminis huius agit
Tuque manum iniicies, uegetat quem spiritus ille,
    [a 1Kb] Causa tuo cuius tempore cepit agi.
Qui decus es mundi, lux regni, tutor et equi,
   Catholice et fidei murus et arma simul
Iusta iubes, iniusta uetas, largiris honores,
   Artibus ingenuis rite alimenta paras.
Has et amas et amare iubes, recreasque fouesque,
   Gurgite de illarum pocula larga bibis.
Quid referam? uirtute cluis, pietate redundas,
   Inque bonis cunctis te, scio, nemo preit.
Is tibi si dicat, dextram impositure duello,
    Exere uirtutis amodo si quid habes.
Tu mox, arma patrum uasto de gurgite sumpta
   Cernito, que docuit lex noua siue uetus.
His dum nostra acies munita fatiscere nescit,
   Cum uero uinces cuius es ipse sequax.
Fulgida splendifluis aderit uictoria pannis,
   Et uoti sancti, rex pie, compos eris.



INDICULUS AUCTORUM QUI CITANTUR.

    Athanasius.
    Cyrillus.
    Hilarius.
    Ambrosius.
    Didymus. 
    Augustinus.
    uigilius Afer. 
    Proclus. 
    Agnellus
    Gregorius.
    Isidorius.
    Prosper.
    Fulgentius.
    Hormisda.
    Leo.
    Cassiodorus.
    Prudentius.





[b 1Kb] ATHANASIUS, quod Spiritus sanctus a Patre Filioque procedat, in libro quem scripsit contra Arianos hereticos sic dicit

:

Ego credo Filium in Patre et Patrem in Filio, Spiritum quoque paraclitum, qui procedit a Patre, et Filii esse et Patris, quia et a Filio procedit, sicut in Euangelio scriptum est quod per insufflationem suam dederit discipulis suis Spiritum sanctum, dicens: Accipite Spiritum sanctum: cuius remiseritis peccata remissa sunt, et cuius retinueritis retenta sunt . Et ideo inseparabilem confiteor Trinitatem, nec extorrem Filium aut Spiritum sanctum, sicut heretici loquuntur: a Deo Patre dico, quoniam Filius,  qui est Dei sapientia Patris, ipse est et uoluntas Patris, que semper in ipso fuit, et ipse est magni consilii angelus.



Item idem in eodem opere

.

De Spiritu uero sancto dubium non est quod nichil ignoret, nec sit extorris a Patre cum sine Spiritu sancto Patrem fuisse aliquando summe dementie est dicere, quoniam ipse scrutatur, secundum Apostolum, sicut sepe dictum est, profunda et alta Dei , et quod idem spiritus Filii sit, multis Scripturarum testimoniis probatum: et quod toto maneat in Filio, et sicut procedit a Deo Patre, ita procedit a Filio, ut tota Trinitas unus credatur Deus. Nihil est ergo quod faciat uel disponat Pater sine sua sapientia,  nichil quod nouerit uel disponat sine suo sancto Spiritu, de quo Propheta sic ait: Spiritus paraclitus, spiritus sapientie et intellectus, spiritus consilii et uirtutis, spiritus scientie et pietatis , que omnia in Deo. qui est Trinitas, consistunt.



Item in eodem libro

, quod in Patre sit Filius et Spiritus sanctus, et quia Spiritus sanctus a Deo procedat, ubi non excluditur nomen Filii.

Seruiendum itaque est Christo filio, quia et perfectus Deus et uerus est Filius: et qui fideliter seruit Filio, Patri seruit, et Spiritui sancto qui in eo est: et qui adorat Patrem, in ipso adorat Filium, et Spiritum sanctum, quia in Patre est Filius et Spiritus sanctus, qui a Deo Patre procedit, ipso Domino dicente, Ego in Patre et Pater in me est ; de Spiritu quoque sancto ait, Spiritus autem paraclitus,  qui a Patre meo procedit . Et cum Filium quis adorat, in eo Patrem adorat, et Spiritum sanctum, quia in ipso est Pater, dicente eo, Qui me uidet, uidet et Patrem meum , et iterum, Pater autem in me manens, ipse facit opera . De Spiritu uero sancto sic ait, Ille, inquit, me clarificabit, quia de meo accipiet, et annuntiabit uobis ; et, Omnia quecunque habet Pater, mea sunt, propterea dixi uobis quia de meo accipiet . Spiritus itaque Patris, Spiritus Filii est, Apostolo dicente, Quoniam autem estis filii Dei, misit Deus spiritum Filii sui in corda nostra ; et iterum, Si quis autem spiritum Christi non habet, hic non est eius ; et iterum, Scio enim quia hoc mihi proueniet in salutem per uestram  orationem et subministrationem spiritus Domini Christi . In Euangelio quoque ipse Dominus ait, Paraclitus Spiritus sanctus, quem mittet Pater in nomine meo . Et in Actibus apostolorum ita legitur: Transeuntes autem Phrygiam et Galatiam, uetiti sunt ab Spiritu sancto loqui uerbum in Asia; cum uenissent autem in Mesopotamiam, tentabant ire Bithyniam, et non permisit eos Spiritus Domini . Manifestissimis igitur testimoniis probatur quod Spiritus sanctus, spiritus paraclitus, spiritus qui a Patre procedit, spiritus sit Filii, spiritus Christi, spiritus Iesu. Tota enim Trinitas inseparabiliter in una substantia, diuinitate atque potentia, adoranda, colenda, predicanda est et amanda.



Item idem in eodem libro

, Quod Spiritus sanctus  nec Pater sit, nec Filius: sed Deus in natura existens, de Patre procedat, de Filio accipiat.

Et hic Spiritus sanctus, qui nec Pater nec Filius est, preterea qui nec genuit, nec natus est, cum alter sit in persona qui genuit, alter uero in persona qui unigenitus ab ipso est, et alius adeque in persona, ut dixi, secundum Scripturas, qui nec Pater nec Filius est: hic est Spiritus sanctus, sed plane de unica natura est. Ideo in deitate una commune nomen eis, sicut in claritate euangelice Scripture de Spiritu paraclito Filius testatur dicens, De Patre procedit , et sic prosecutus est, et de meo accipiet . Et ideo ubi persone requiruntur, propria nomina per hec distinguuntur. Ubi autem deitas poscitur, unicum nomen in his indicatur,  quoniam sumus ad nomina personarum pluraliter dictum demonstratur, ac per hoc in deitate unum sunt, et in nominibus personarum tres sunt



Item idem in libro [a 1Kb] quem scripsit contra obiectiones cuiusdam .

Sicut Filius ad Patrem clamat, Pater, honorifica nomen tuum, et uenit uox de celis: Et honorificaui, et iterum honorificabo , nam et alio in loco idem ipse repetit, Ego a Patre exiui et ueni . Nunquid utique, si ipse Pater erat in persona qui et Filius, sic debuerat intimasse, Ego a me ipso exiui et ueni? dum procul dubio alter sit qui exiuit, et alius sit de quo exierit. Sed ad hec subiunxit  de persona sancti Spiritus, Cum uenerit aduocatus ille, quem ego mittam uobis a Patre meo Spiritum ueritatis, qui a Patre procedit, ille testificabitur de me . Itane non alter est qui mittit, et alius est adeque in persona de quo procedit, et alter est hic ipse qui uenit? Denique si una esset persona, a quo mitteretur, uel a quo procederet? Sicut Apostolus hec in salutatione ad Corinthios confirmabat dicens: Gratia Domini nostri Iesu Christi, et caritas Dei, hoc est Patris, et communicatio sancti Spiritus cum omnibus uobis, amen . Nonne aperte per singula nomina, sicut et superius continetur, singulas personas inesse distinxit? Itaque alter est Pater in persona qui genuit, et alius Filius qui unigenitus ab ipso est, et alius Spiritus  paraclitus, qui de una natura procedit. Sed dicis mihi, heretice, quemadmodum Spiritus de unica natura consistit? Ecce Filius testatus est de eo quod a Patre procedit, et sic prosecutus est, et de meo accipiet .



Item idem in libro de professione Regule catholice

.

uerbo Domini celi firmati sunt, et spiritu oris eius omnis uirtus eorum . Utique uerbum Filium declarauit, Dominum autem Patrem eius indicauit, et spiritum oris eius principalem spiritum esse demonstrauit. uides quam breuiter singulas significationes in personis esse distinxit, id est, uerbum, et Dominum, et Spiritum. Sed et unam operationem in his esse ostendit. Nam si te adhuc  ambiguitas tenet, eadem ipsa repeto: ubi ait uerbo Domini, non sonum uocis insubstantiuum esse accipias, quem si ualidus quis emiserit, solet resonare echo, cuius tantum in phantasia auditus est resonantis, et factus nullus. Sane de hoc uerbo Domini nostri Patris, qui est salus nostra, sicut ubique Scriptura diuina testatur, Filius Dei est substantiuus, per quem omnia facta sunt. Ergo quia dixit, uerbo Domini celi firmati sunt, et spiritu oris eius uirtus eorum, cognosce hunc uerbum substantiuum non aliunde quam de Patre proprie natum fuisse, et Spiritum oris eius eum spiritum dixit, qui de ipsa unita substantia procedit, sicut cautum inuenimus; non ex alia natura quam de ipsa; ac per hoc unita et Patris et Filii et sancti Spiritus substantia, quam Greci  dicunt , sed et unita et eiusdem Trinitatis operatio in factura.



Item idem in libro quem scripsit aduersus hereticos

, quod Spiritus sanctus inspiratio sit Patris et Filii, et filius fons Spiritus sancti; unde colligitur et a Filio procedere.

Lux Domini inspiratio est nominum, que scrutatur interna uentris . Et manifestum est quia Spiritus omnia scrutatur, quemadmodum scribit Paulus , et quod a principio formato Adam, in faciem eius spirauit Deus Spiritum sanctum, sicut Moyses ait, Et inspirauit Deus in faciem Ade inspirationem uite, et factus est homo in animam  uiuentem . Neque enim id quod inspiratum est a Deo, anima est secundum fabulatores Iudeos, alioquin quomodo hoc quod a se inspiratum est Deus igni eterno condemnat? sed uiuificans Spiritus est, de quo Paulus ait, Spiritus uero uiuificat. Et inspirauit, inquit, Deus in faciem inspirationem uite, et factus est homo in animam uiuentem . Itaque Spiritus sanctus et spiritus uite, a quo excidentes nonnulli uiuentes mortui sunt, sicut Paulus scripsit, Nam que in deliciis agit, uiuens mortua est . Alioquin quomodo etiam audiendus est Salomon dicens, Lux Domini inspiratio est hominum, que scrutatur interna uentris, si non animas hominum lumen Dei esse dictis? nisi Spiritum sanctum lumen Domini confiteamini, et inspirationem Filii  esse credatis, dicente Moyse, Inspirauit Deus in faciem Ade inspirationem uite; et Filius Dei, Ego sum uita?  Sed et sapientia Salomonis introducens Saluatorem dicentem, Ecce proferam uobis mee inspirationis professionem . Sic enim in Prouerbiis ait: Sapientia in exitu canit, in plateis uero fiducialiter agit, in portis autem potentior assistit, in muris quoque ciuitatis confidenter agit. Quanto tempore simplices obtinent iustitiam, non erubescent, imprudentes autem, cum sint contumelie cupidi, impii effecti odio habuerunt sensum, et obnoxii facti sunt increpationibus. Ecce proferam uobis mee inspirationis professionem, docebo uos meum sermonem . Et Isaias Spiritus sancti promissionem predicans, sic ait, Hec dixit Dominus  qui fecit celum et affixit illud, qui solidauit terram et que in ea sunt, qui dat inspirationem populo qui est super eam, et spiritum calcantibus illam . Dicite quis est populus qui accipit inspirationem. Nunquid et hic inspirationem animam esse dicitis? aut dabitis sine anima populum super terram constitisse? Sed non est: promissionem namque Spiritus sancti predicans propheta, hec ait. Denique completam promissionem super fideles qui sub illo tempore erant scripsit Lucas: Et cum complerentur dies Pentecostes quinquagesime, erant pariter omnes in unum, et factus est subito sonus de celo tanquam si spiritus uehemens ferretur, et impleuit totam domum ubi erant sedentes, et uise sunt eis diuise lingue tanquam ignis, et sedit super unumquemque eorum,  et ceperunt loqui aliis linguis, prout Spiritus dabat eloqui illis . Simili modo et magnus ille Iob, aduersus amicos suos, cum essent Spiritu sancto priuati, et nichil uerum dicerent, neque opinarentur se ante Deum loqui. Aiebat ergo Iob, Nonne ante Deum loquimini? et rursum, Cui annuntiastis uerba? inspiratio uero cuius est que procedit a te ? Ex quibus unus magna loquens dicebat, Spiritus est qui pro mortalibus intercedit, inspiratio uero omnipotens est que me docet . Omnipotens statim Filius Dei, de quo Zacarias ait, Propterea sic dicit Omnipotens, post gloriam misit me super gentes que uos depredate sunt . Audiamus etiam Salomonem dicentem, Lux Domini inspiratio  est hominum ; et a Moyse instructi, quia inspirauit Dominus in faciem Ade inspirationem uite, et factus est homo in animam uiuentem . Audientes uero et Saluatorem dicentem, Ego sum uita , et Paulum scribentem, Lex enim spiritus uite , et rursum, misit Deus Spiritum Filii sui in corda nostra clamantem ; uidentes etiam Unigenitum inspirantem in faciem apostolorum et dicentem, Accipite Spiritum sanctum , inspirationem Filii, in propria uita et substantia manentem, Spiritum sanctum esse doceamur, et neque genitum, neque creatum esse a Filio credamus, et quod non sit uerbum Filii, genitum uero a Deo est uerbum suum in propria uita et substantia permanens Filius Dei,  cum ipse sit uita: propterea uero non est genitus ab eo Spiritus, quia non est uerbum eius, Creatum uero dicere Spiritum sanctum nefas est: uerumtamen inspirationem Filii Dei eum esse sanctis Scripturis edocti sumus. Fontem uero Spiritus sancti Filium Dei esse dicimus, ipso filio in Ieremia dicente: Quia duo nequam fecit populus iste, me dereliquerunt fontem aque uiue, et effoderunt sibi lacus detritos, qui non poterant aquam portare . Aqua uero uiua Spiritus sanctus, sicut Ioannes docuit dixisse Saluatorem ad Samaritanam mulierem, Si scires donum Dei, et quis est qui dicit tibi Da mihi bibere, tu utique petisses eum, et dedisset tibi, aquam uiuam ; et rursum, Quicunque biberit ex aqua quam ego dabo ei, non sitiet in eternum . Nam  et in medio templi clamat, Si quis sitit, ueniat ad me et bibat; qui credit in me, sicut dixit Scriptura, flumina de uentre eius fluent aque uiue ; et interpretatum est sic, Hoc autem dicebat de Spiritu quem accepturi erant qui crediderunt in eum . Ita etiam et Isaias Dominum dixisse ait, quia ego dabo in siti aquam his qui in sicco iter fecerunt, et ponam spiritum meum super semen tuum, et benedictiones meas super filios tuos; et orientur tanquam in aqua fenum, et uelut salix inter fluxus aque . Ergo manifeste Scripturis sanctis profitentibus aquam uiuam Spiritum sanctum esse cognoscimus. Dominus se fontem esse spiritus dixit sic, Me dereliquerunt fontem aque uiue . Sic et Dauid cantat in tricesimo quinto psalmo  dicens ad Dominum,  Quia apud te est fons uite. Igitur preter Dominum ostende alium fontem esse uite, qui apud eum sit. Non enim dixit, quia tu es fons uite, sed quia apud te est fons uite: apud te est uero, apud Deum; et est Filius fons existens spiritus, de quo Paulus ad Romanos scribit, Spiritus uero uite propter iustitiam . Ita non alienum sed proprium Patris esse eum dicit. Nam cum professus fuisset, quia apud te est fons uite, adiunxit, in lumine tuo uidebimus lumen ; id est, in Filio tuo uidebimus spiritum. Nec non etiam in nomine uirtutis Dei appellatur spiritus, et uita et sapientia esse monstratur. Audiuimus enim saluatorem in Euangelio promittentem discipulis suis missurum  se esse Spiritum sanctum, quibus dicit, Ecce ego mitta promissionem Patris mei super uos, uos uero sedete in ciuitate, donec induamini ex alto uirtute  49. In Actibus apostolorum idem Dominus ait, Accipietis uirtutem superuenientem super uos Spiritum sanctum . Hoc quoque impletum esse postmodum comperimus sub die Quinquagesime consummate. Aut ergo uirtutem Domini Spiritum sanctum esse profitemini, aut sicut Sabellius Spiritum paraclitum, cum sit uirtus Dei, eumdem Filium Dei esse predicate; et audientes Paulum dicentem, Spiritus uite propter iustitiam , fontem iterum spiritus instruimur esse Filium.



Item idem , quod Spiritus sanctus procedat a Patre et Filio.

 [a 33Kb] Pater a nullo est factus, nec creatus, nec genitus. Filius a Patre solo est, non factus, nec creatus, sed genitus. Spiritus sanctus a Patre et Filio non factus, nec creatus, nec genitus, sed procedens. Unus ergo Pater non tres patres, unus Filius non tres filii, unus Spiritus sanctus non tres spiritus sancti. Et in hac Trinitate nichil prius aut posterius, nichil maius aut minus, sed tote tres persone ceterne sibi sunt et cequales. Ita ut per omnia, sicut iam supra dictum est, et Trinitas in unitate, et unitas in Trinitate ueneranda sit. Qui uult ergo saluus esse, ita de Trinitate sentiat.



Epistola ad Nestorium

sic dicit Cyrillus quod Spiritus sanctus a Patre procedat et Filio.

 De Spiritu quoque cum dicit, Ille me clarificabit (Ioan. XuI, 14], hoc rectissime sentientes, unum Christum et Filium, non uelut alterius egentem gloria, confitemur ab Spiritu sancto gloriam consecutum, quia spiritus eius nec superior illo est. Sed quia mira opera faciens ad demonstrationem sue deitatis uirtute propria spiritus utebatur, ab ipso glorificari dicitur, quemadmodum si quis de hominibus asseueret, quod uirtute sua uel disciplina unumquemque clarificet. Quamuis enim in sua sit substantia Christus, et eius intelligatur in persona proprietas iuxta id quod spiritus est, et non filius, attamen alienus non est ab illo, nam Spiritus appellatus est ueritatis, et ueritas Christus est, unde et ab isto similiter sicut ex Deo Patre procedit. Denique hic ipse Spiritus,  etiam per sanctorum manus apostolorum miracula gloriosa perficiens, Deum glorificauit Iesum Christum, postquam ascendit in celum. Nam creditus est Christus natura Deus existens per suum spiritum uirtutes efficiens: ideoque dicebat, de meo accipiet, et annuntiabit uobis . Nequaquam  uero participatione alterius idem spiritus sapiens aut potens dicitur, quia per omnia perfectus est, et nullo prorsus indigens bono. Nam paterne uirtutis et sapientie idem Filii spiritus creditur, et ideo ipse et substantia uirtutis et sapientia comprobatur.



Item idem in dialogo cum Theodorito Cyriano episcopo habito

, quod Spiritus sanctus a Patre procedat et a Filio.

Meminimus enim dicentem Christum palam de Spiritu sancto, Ille me clarificabit , nouimus ad hec sancti Spiritus operationem conterentem nequissimas immundasque uirtutes. Sed non ita dicimus eum, sicuti denique unumquemque sanctorum, tanquam aliena per Spiritum sanctum utentem uirtute. Fuit enim et est eius spiritus, sicuti denique  et Patris, et hoc nobis bene satis explanat scribens sacratissimus Paulus, Qui autem in carne sunt, placere Deo non possunt, uos autem non estis in carne, sed in spiritu, si tamen spiritus Dei habitat in uobis. Si quis autem spiritum Christi non habet, hic non est eius . Procedit enim ex Deo Patre Spiritus sanctus secundum Saluatoris uocem, sed non est alienus a Filio: omnia enim habet cum Patre, et hoc ipse docuit dicens de Spiritu sancto, Omnia quecunque habet Pater, mea sunt. Propterea dixi uobis, quia de meo accipiet, et annuntiabit uobis . Ergo glorificabit quidem Iesum Spiritus sanctus inopinabilia operantem. uerumtamen sic spiritus eius, et non aliena uirtus, et eo superior secundum quod intelligitur Deus.



 Docet Hilarius, quod unum Spiritui sancto a Patre procedere et a Filio accipere sit emitti, in libro octauo de Trinitate sic:

Cum uenerit aduocatus ille, quem ego mittam uobis a Patre Spiritum ueritatis, qui a Patre meo procedit, ipse testificabitur de me . Aduocatus ueniet, et hunc mittet Filius a Patre, et Spiritus ueritatis est qui a Patre procedit. Excutiat ingenii sui aculeos omnis hereticorum schola, et querat nunc quod uel mentiri ignorantibus possit, et doceat quid sit hoc quod Filius mittit a Patre. Qui mittit, potestatem suam in eo quod mittit ostendit: sed quod a Patre mittit quid intelligimus? Utrum acceptum, aut dimissum, aut genitum? Nam horum necesse est unum aliquid significet, quod a Patre missurus est,  et missurus a Patre est eum Spiritum ueritatis qui a Patre procedit. Iam uero non est acceptio, ubi demonstrata processio est. Superest ut confirmemus in eum sententiam nostram, utrum in hoc consistentis egressionem, an geniti processionem existimemus. Neque in hoc mundo nunc calumnior libertati intelligentie,  utrum ex Patre an ex Filio Spiritum paraciitum putent esse. Non enim in incerto Dominus reliquit. Nam sub iisdem dictis ita hec locutus est: Adhuc multa habeo dicere uobis, sed non potestis illa modo portare. Cum autem uenerit ille Spiritus ueritatis, diriget uos in omni ueritate. Non enim loquetur a semetipso: sed quecunque audierit loquetur, et futura annuntiabit uobis. Ille me honorificabit, quia de meo accipiet, et annuntiabit uobis. Omnia quecunque habet Pater mea sunt, propterea dixi, De meo accipiet et annuntiabit uobis . A Filio igitur accipit, quia et ab eo mittitur, et a Patre procedit. Et interrogo, utrum id ipsum sit a Filio accipere quod a Patre procedere. Quod si nichil differre creditur inter accipere a Filio, et a Patre procedere, certe id  ipsum atque unum esse existimabitur a Filio accipere quod sit accipere a Patre. Ipse enim Dominus ait, Quoniam de meo accipiet et annuntiabit uobis. Omnia quecunque habet Pater mea sunt: propterea dixi, de meo accipiet et annuntiabit uobis . Hoc quod accipiet, siue potestas est, siue uirtus, siue doctrina, Filius a se accipiendum esse dixit, et rursum hoc ipsum significat accipiendum esse de Patre: cum enim ait, omnia quecunque habet Pater sua esse, et idcirco dixisse se de suo accipiendum esse, docet etiam a Patre accipienda, a se tamen accipi, quia omnia que Patris sunt, sua sunt. Non habet hec unitas diuersitatem, nec differt a quo acceptum sit, quod datum a Patre, datum referatur a Filio. Nunquid et hic uoluntatis unitas asseritur?  Omnia que habet Pater Filii sunt, et omnia que Filii sunt Patris sunt. Ipse enim ait, Omnia mea tua sunt, et tua mea . Nondum loci est ut demonstrem cur ita dixerit, Quoniam de meo accipiet. Futuri enim temporis significatio est ubi accepturus ostenditur: nunc certe ideo a se accepturum ait, quoniam omnia Patris sua essent. Disseca nature huius, si potes, unitatem, et aliquam dissimilitudinis infer necessitatem, per quam Filius non sit in unitate nature. A Patre enim procedit Spiritus ueritatis, sed a Filio mittitur et a Patre. Omnia que Patris sunt, Filii sunt, et idcirco quidquid accipit, a Filio accipit ille mittendus, quia Filii sunt uniuersa que Patris sunt. Natura itaque in omnibus tenet suam legem, et quod unum ambo  sunt, eiusdem in utroque per generationem natiuitatemque diuinitatis significatio est, cum id quod accipit a Patre Spiritus ueritati, id Filius dandum a se fateatur.



Item idem de missione Spiritus sancti a Filio, in libro  quem scripsit in Germaniam, Galliam Belgicam, Lugdunensem, Narbonensem, Nouempopulanam, Tolosam, et Britanniam.

Credimus in Spiritum sanctum, hoc est paraclitum, quem promittens apostolis suis post reditum in celos misit, docere eos ac memorari omnia, per quem sanctificantur sincere in eum credentium anime.



 Item idem in eodem libro .

Si quis Spiritum sanctum paraclitum dicens innascibilem Deum dicat, anathema sit. Adiectio nunc paracliti anathemati obnoxiam facit innascibilis in eum Dei predicationem. Impiissimum enim est, innascibilem Deum eum dici, qui ad consolationem nostram sit missus a Filio. Si quis, sicuti nos docuit Dominus, non alium dicat Paraclitum a Filio; dixit enim, Et alterum Paraclitum mittet uobis Pater, quem rogabo eum , anathema sit. A Filio Paraclitum missum meminimus, et in principio hoc fides ipsa exposuit. Sed quia frequenter Filius per indifferentis nature uirtutem opera sua opera Patris esse dixit, dicens, Ego opera Patris mei facio  , missurus quoque Paraclitum, sicuti frequenter spopondit, interdum eum et mittendum dixit a Patre, dum omne quod ageret, pie referre est solitus ad Patrem. Ex quo heretici occasionem frequenter arripiunt, ut ipsum esse Filium Paraclitum dicant: cum in eo quod alium Paraclitum mittendum a Patre sit precaturus. differentiam missi rogantisque significet. Si quis Spiritum sanctum partem dicit Patris uel Filii, anathema sit. Stultitia heretici furoris hec cegit scripto referre, non questio. Nam cum Spiritus sancti nomen habeat suam significationem, et Spiritus sanctus paraclitus habeat substantie sue et officium et ordinem, et cum indemutabilis Pater et Filius ubique predicetur, quomodo pars esse aut Patris aut Filii Spiritus sanctus asseretur? Sed quia sicut inter cetera insaniarum  genera etiam hoc quoque proferri ab impiis solet, idcirco a sanctis debuit improbari. Si quis Patrem et Filium et Spiritum sanctum tres dicit deos, anathema sit.



Ambrosius, quod Spiritus sanctus non transeat de loco ad locum cum a Patre et Filio procedit, in libro primo quem scripsit ad Gratianum imperatorem

sic docet:

Etenim si de loco procedit Spiritus, et ad locum transit, et ipse Pater in loco inuenitur, et Filius, si de loco exit quem Pater mittit aut Filius, utique de loco transiens Spiritus atque progrediens, et Patrem sicut corpus secundum impias interpretationes relinquere uidetur et filium. Hoc secundum eos loquor qui putant quod habeat Spiritus descensorium motum.  Sed neque in loco aliquo Pater circumscribitur, qui est super omnia, non solum corporee nature, sed etiam inuisibilis creature. Neque Filius suorum operum locis temporibusque concluditur, qui super omnem est creaturam, totius opifex creature. Neque spiritus ueritatis, ut pote Dei spiritus, circumscribitur aliquibus finibus corporalibus, qui cum sit incorporeus, omnem intelligibilem substantiam creature inenarrabili diuinitatis plenitudine supereminet, spirandi ubi uelit, et inspirandi quomodo uelit, habens super omnia potestatem. Non ergo quasi ex loco mittitur spiritus, aut quasi ex loco procedit quando procedit ex Filio; sicut ipse Filius cum dicit, de Patre processi et ueni , omnes interficit opiniones que ex loco ad locum possunt sicut in aliquibus corporalibus estimari. Similiter cum aut intus aut foris legimus Deum esse, non utique Deum, aut intra aliquod corpus includimus, aut ab aliquo corpore separamus: sed alta hoc et inenarrabili estimatione pensantes, diuine nature intelligimus arcanum. Denique ita Sapientia ex ore Altissimi prodiisse se dicit, ut non extra Patrem sit, sed apud Patrem, quia uerbum erat apud Deum . Nec solum apud Patrem, sed etiam ex Patre; dicit enim, Ego in Patre, et Pater in me . Sed neque cum de Patre exit, quasi de loco recedit, aut quasi corpus a corpore separatur; neque dum in Patre est, quasi in corpore tanquam corpus includitur. Spiritus quoque  sanctus, cum procedit a Patre et Filio, non separatur a Patre, non separatur a Filio. Quemadmodum enim separari potest a Patre qui spiritus oris eius est? quod utique et eternitatis indicium, et diuinitatis exprimit unitatem. Est ergo et manet semper qui oris est spiritus: sed descendere uidetur etiam, cum illum recipimus ut habitet in nobis, ne nos simus a gratia eius alieni. Nobis descendere uidetur, non quod ille descendat, sed quod ad illum animus noster ascendat. De quo plenius diceremus, nisi meminissemus in libris iam superioribus positum quod et Pater dixerit, uenite, descendamus, et confundamus linguas eorum ; et Filius dixerit, Qui diligit me, sermonem meum seruabit, et Pater diliget eum, et ad eum ueniemus, et apud eum  mansionem faciemus . Sic igitur uenit Spiritus, quemadmodum uenit Pater; quia ubi Pater est, ibi est et Filius, et ubi Filius est, ibi est et Spiritus. Non ergo discrete uenire estimandus est Spiritus sanctus. uenit autem non de loco ad locum, sed a dispositione constitutionis ad salutem redemptionis, a gratia uiuificationis ad gratiam sanctificationis, ut de terris ad celum, de iniuria ad gloriam, de seruitio ad regnum transferat. Sic ergo uenit Spiritus, quemadmodum uenit Pater. Dixit enim Filius, Ego et Pater ueniemus, et mansionem apud eum faciemus. Nunquid corporaliter Pater uenit? sic ergo et Spiritus uenit, in quo, cum uenit, et Patris et Filii plena presentia est. Quis autem potest a Patre et Filio Spiritum separare, cum uel appellare  Patrem et Filium sine Spiritu non queamus? Nemo enim dicit Dominum Iesum, nisi in Spiritu sancto . Ergo si appellare Dominum Iesum sine Spiritu non possumus, utique sine spiritu predicare non possumus. Si autem et angeli predicant Dominum Iesum, quem nemo potest sine Spiritu predicare, et in ipsis ergo sancti Spiritus munus operatur. Probauimus igitur, unam presentiam esse, unam gratiam esse Patris et Filii et Spiritus sancti, que tam celestis atque diuina est, ut propterea agat gratias Filius Patri dicens: Confiteor tibi, Pater Domine celi et terre, qui abscondisti hec a sapientibus et prudentibus, et reuelasti illa paruulis .



 Item idem in libro tertio

, quod Spiritus sanctus a Patre sit missus et Filio, ubi missio processio intelligitur.

Spiritum quoque et Pater misit et Filius. Pater misit, quia scriptum est, Paraclitus autem ille Spiritus, quem mittet Pater in nomine meo . Filius misit, quia dixit, Cum uenerit autem Paraclitus, quem ego mittam uobis a Patre meo spiritum ueritatis . Si ergo se inuicem Filius et Spiritus mittunt sicut Pater mittit, non subiectionis iniuria, sed communitas potestatis est . Nec solum misit Pater Filium, sed etiam dedit, sicut ipse se Filius dedit. Lectum est enim, Gratia uobis et pax a Deo Patre nostro, et Domino Iesu Christo, qui se dedit pro peccatis nostris . Si subiectum  in eo putant fuisse, quia missus est, gratie esse negare non possunt, quia datus est. Datus est autem a Patre, ut Isaias dixit, Puer natus est nobis, filius datus est nobis . Datus est autem, audeo dicere, et a Spiritu qui missus est a Spiritu. Cum enim non definierit a quo datus sit, ostendit datum gratia Trinitatis. Cum autem ipse se Filius dederit, utique non potuit ipse sibi secundum diuinitatem esse subiectus. Ergo non potuit diuine subiectionis esse quod datus est. Datus est autem et Spiritus sanctus, quia lectum est, Rogabo Patrem, et alium Paraclitum dabit uobis , et Apostolus ait, Quapropter qui hec spernit, non hominem spernit, sed Deum qui dedit Spiritum suum in nobis . Isaias quoque et Spiritum datum ostendit, et Filium. Sic, inquit, dicit  Dominus qui fecit celum et fixit illud, qui solidauit terram et que in ea sunt, et dat populo qui super eam spiritum, et spiritum calcantibus eam ; et ad Filium, Ego Dominus Deus qui uocaui te in equitate, et tenebo manum tuam, et confortabo te et dedi te in testamentum generis mei, in lucem gentium, aperire oculos cecorum, educere de uinculis alligatos . Cum ergo Filius missus et datus sit, Spiritus quoque datus et missus sit, habent utique unitatem diuinitatis, quia habent operis unitatem. Unde etiam digitus Dei appellatus est Spiritus.



Item idem in eodem libro

, quod fluuius de sede Dei et agni procedens Spiritus sanctus sit ubi intelligitur eius a Patre Filioque processio.

Habet ergo Spiritus quod habet Christus: habet  igitur quod habet Deus, quia omnia que habet Pater, habet et Filius, ideoque dixit: Omnia que habet Pater, mea sunt . Nec illud mediocre, quod de throno Dei exire fluuium legimus. Sicut enim habes dicente Ioanne euangelista: Et ostendit mihi flumen aque uiue, splendidum tanquam crystallum, procedens de sede Dei et agni, et in medio platee eius, et ex utraque parte lignum uite faciens fructus duodecim per singulos menses reddentes fructum suum, et folia ligni ad medicinam omnium gentium . Hic est utique fluuius de Dei sede procedens, hoc est Spiritus sanctus, quem bibit qui credit in Christum, sicut ipse ait, Si quis sitit, ueniat ad me et bibat; qui credit in me, sicut dixit Scriptura,  flumina de uentre eius fluent aque uiue: hoc autem dicebat de Spiritu . Ergo flumen est Spiritus.



Illum sicut et a Patre procedere Hieronymus in libro Didymi

, quem de Greco in Latinum transtulit, quod Spiritus sanctus a Patre egrediatur et a Filio mittatur, non secundum angelorum, prophetarum et apostolorum ministerium, sed ut a sapientia Dei Spiritum Dei mitti decet, sic docet; ex quo conficitur et a Filio.

Cum ergo Spiritus sanctus, similiter ut Pater et Filius, mentem et interiorem hominem inhabitare doceatur, non dicam ineptum, sed impium est eum dicere creaturam. Disciplinas quippe, uirtutes dico et artes, et his contrarias perturbationes, et imperitias, et affectus, in animabus habitare possibile est,  non tamen ut substantiuas [aliqui libri, substantias], sed ut accedentes: creatam uero naturam in sensu habitare impossibile est. Quod si uerum est, et Spiritus sanctus, absque ulla ambiguitate subsistens, anime est habitator et cordis, nulli dubium est, quin cum Patre et Filio credi debeat increatus. Ex omnibus igitur que precedens sermo disseruit, incorruptibilis et sempiternus secundum naturam Patris et Filii Spiritus sanctus demonstratus, uniuersam de se ambiguitatem abstulit, et suspicionem ne unus de creatis substantiis existimetur is qui spiritus Dei sit, quem exire de Patre Saluatoris in Euangelio uerba declarant. Cum uenerit, inquit, consolator, quem ego mittam uobis, Spiritum ueritatis qui de Patre egreditur, ipse testimonium dabit de me .  Consolatorem autem uenientem Spiritum sanctum dicit, ab operatione ei nomen imponens, quia non solum consolatur eos quos se dignos esse repererit, et ab omni tristitia et perturbatione reddit alienos, uerum incredibile quoddam gaudium et hilaritatem eis tribuit, in tantum ut possit quis, Deo gratias referens quod tali hospite dignus habeatur, dicere, Dedisti letitiam in corde meo . Sempiterna quippe letitia in eorum corde uersatur, quorum Spiritus sanctus habitator est. Iste Spiritus consolator a Filio mittitur, non secundum angelorum, et prophetarum, et apostolorum ministerium, sed ut mitti decet a sapientia et ueritate spiritum Dei, indiuisam habentem cum eadem sapientia et ueritate [aliqui libri, cum Patre et Filio] substantiam.



 Item idem in eodem libro, post pauca.

Licet enim ex Deo frequenter se dicat exisse Saluator, proprietatem tamen, et, ut ita dicam, familiaritatem, de qua sepe tractauimus, ex uocabulo magis sibi Patris assumens dicit, Ego in Patre, et Pater in me , et alibi, Ego et Pater unum sumus , et multa his similia, que in Euangelio obseruans lector inueniet. Iste ergo Spiritus sanctus, qui de Patre egreditur, testificabitur, inquit Dominus, de me , testimonium simile ferens ei Patris testimonio, de quo ait, testimonium dicit de me qui me misit Pater . Mittente autem Filio Spiritum ueritatis, quem consolatorem uocauit, simul mittit et Pater:  neque enim Pater Filio mittente non mittit, cum eadem uoluntate Patris et Filii Spiritus ueniat; Saluatore quoque per prophetam loquente, sicut manifestum esse poterit ei qui totum perlegerit locum, Et Dominus misit me, et Spiritus eius . Siquidem non solum Filium, sed Spiritum misit Deus. Sed et apostolus loquitur, Que nunc annuntiata sunt uobis per eos qui euangelizauerunt uos sancto Spiritu misso de celis . Et in Sapientia, que inscribitur Panaretos, ab his qui diuina carismata consecuti sunt, uox gratias Deo referens destinatur: Que autem in celis sunt quis inuestigabit? uoluntatem autem tuam quis cognouit, nisi quod tu dedisti sapientiam, et Spiritum sanctum tuum misisti de excelsis, et sic correcte sunt semite eorum qui super  terram erant, et placita tibi edocti sunt homines . Et in presenti siquidem lectione, non sola sapientia Dei, id est unigenitus Filius eius, datur a Patre, sed et Spiritus sanctus mittitur. In ipso quoque Euangelio dari predicatur a Patre, et mitti Spiritus sanctus, Saluatore dicente: Et ego rogabo Patrem meum, et alium Paraclitum dabit uobis, ut sit uobiscum in eternum, spiritum ueritatis ; et iterum: Paraclitus autem Spiritus sanctus, quem mittet Pater in nomine meo, ille uos docebit omnia . Nam et in his sermonibus alium Paraclitum dare dicitur Pater, non autem alium ab eo qui a Filio mittitur, secundum illud. Cum autem uenerit ille Paraclitus, quem mittam uobis a Patre, Spiritum ueritatis , quem alium paraclitum  nominauit, non iuxta nature differentiam, sed iuxta operationis diuersitatem.



Item idem in eodem opere

, post pauca.

Quia ergo Spiritus sanctus in nomine Filii a Patre mittitur, habens Filii proprietatem secundum quod Deus est, non tamen filietatem, ut filius eius sit, ostendit qua unitate sit iunctus ad Filium; unde et Filii dictus est spiritus, per adoptionem suam filios faciens eos qui se recipere uoluissent. Quia enim estis, inquit, filii Dei, misit Pater spiritum Filii sui in corda uestra, clamantem abba Pater . Iste autem Spiritus sanctus, qui uenit in nomine Filii missus a Patre docebit omnia eos qui in fide Christi perfecti sunt. Omnia autem illa que spiritalia sunt  et intellectualia, et ut breuiter uniuersa concludam, omnia ueritatis et sapientie sacramenta. Docebit uero, non quasi doctor et magister discipline, quam aliunde est consecutus: si quidem hoc eorum est, qui sapientiam et artes aliquas industria studioque didicere: sed quasi ipse ars atque doctrina, et sapientie ueritatisque spiritus, inuisibiliter menti insi nuans scientiam diuinorum.



Item idem in eodem opere

, post pauca.

Deinde interpretationem inferens quomodo dixisset, de meo accipiet, protinus subiecit: Omnia que habet Pater mea sunt: propterea dixi, de meo accipiet et annuntiabit uobis . Quodam modo loquens, Licet a Patre procedat spiritus ueritatis,  et det Deus Spiritum sanctum petentibus se, tamen quia omnia que habet Pater mea sunt, et iste ipse spiritus Patris meus est, et de meo accipiet. Caue autem, cum ista dicuntur, ne praua intelligentia labaris in uitium, et putes rem esse aliquam et possessionem, que a Patre habeatur ac Filio. uerum, que habet Pater iuxta substantiam, id est eternitatem, immutabilitatem, incorruptionem, immortalitatem, bonitatem de se et in se subsistentem, hec eadem habet et Filius: et ut plus inferam, quidquid Filius ipse subsistit, et quecunque sunt Filii, hec eadem habet et Pater.



Item idem in eodem opere

.

uos autem, ait, haud dubium quin discipulis Christi, quin sapientiam Spiritus suscepistis, et uitam et  pacem, non estis in carne , id est in carnis operibus, neque enim eius opera perpetratis, siquidem spiritum Dei habetis in uobis. Idem autem spiritus Dei et spiritus Christi est, adducens et copulans eum qui se habuerit Domino Iesu Christo; unde in sequentibus scribitur: Si quis autem spiritum Christi non habet, hic non est eius . Rursum in presenti discimus societatem, quam habet Spiritus sanctus ad Christum et ad Deum. Sed et in epistola Petri Spiritus sanctus esse Christi spiritus comprabatur, Scrutantes, inquit, et exquirentes, id est prophete de quibus ei fuerat sermo superior, in quod aut quale tempus significabat is qui in eis erat spiritus Christi, testificans in Christo passiones, et ea que post erant secutura decreta, in quibus reuelatum  est, quia non sibi, sed nobis ministrabant ea que nunc annuntiata sunt uobis per Spiritum sanctum . Iste autem Spiritus sanctus dictus est et spiritus Dei non in presenti tantum sermone, sed et in aliis locis quamplurimis, ut ibi: Ea que Dei sunt nemo nouit nisi spiritus Dei . Deinde sequitur post hoc, quod ait: Si quis autem spiritum Christi non habet, hic non est eius , et infertur, si autem Christus in uobis, et manifestissime demonstratur inseparabilem esse Spiritum sanctum a Christo, quia ubicunque Spiritus sanctus fuerit, ibi et Christus est, et undecunque Christi spiritus discesserit, inde pariter recedit et Christus. Si quis enim spiritum Christi non habet, hic non est eius: cui coniuncto si quis contrarium assumat, dicere  potest: Si quis Christi est, ita ut Christus in eo sit, in hoc spiritus Dei est. Hoc autem idem et de Deo Patre similiter usurpandum. Si quis spiritum Dei non habet, iste non est eius. Cui rursum contrarium quis assumet dicens. Si quis Dei est, in hoc spiritus Dei est; unde scribitur: Nescitis quia templum Dei estis, et spiritus Dei habitat in uobis ? Et in Ioannis Epistola, in hoc cognoscitur Deus habitans in quibusdam, cum manserit in eis spiritus quem dedit eis. Ex quibus omnibus indissociabilis et indiscreta Trinitatis substantia demonstratur.



Item idem in eodem opere

, post pauca.

Cum igitur sancta Scriptura amplius de Trinitate  non dicat, nisi Deum Patrem esse Saluatoris, et Filium generatum esse a Patre, hoc tantummodo debemus sentire quod scriptum est, et ostenso quod Spiritus sanctus increatus sit, consequenter intelligere quod cuius non est creata substantia, recte Patri Filioque societur. Hec iuxta eloquii nostri paupertatem in presenti dicta sufficiant.



Augustinus, quod Spiritus sanctus a Patre Filioque procedat, in libro quem scripsit contra Maximinum hereticum

, sic ait:

Magnum aliquid sane tibi dicere uideris, quia dicis, Filius erat in principio antequam aliquid esset, Pater uero ante principium. Ubi legisti ut hoc crederes? unde presumpsisti ut hoc diceres ubi nec auctoritas ulla nec ratio est? Quid est enim, ante  principium? quandoquidem quidquid ante esset, hoc esset principium. Si ergo Pater ante principium est, ante seipsum est, quia et ipse principium est. Quid est autem, In principio erat uerbum , nisi in Patre erat Filius? et ipse Filius interrogatus a Iudeis quis esset, respondit, principium qui et loquor uobis . Pater ergo principium, non de principio, Filius principium de principio. Sed utrumque simul, non duo sed unum principium. Sicut Pater Deus et Filius Deus, ambo autem simul non duo dii, sed unus Deus. Nec Spiritum sanctum de utroque procedentem negabo esse principium. Sed hec tria simul sicut unum Deum, ita unum dico esse principium.



Item idem in eodem libro

.

 Queris a me, si de substantia Patris est Filius, de substantia Patris est etiam Spiritus sanctus, cur unus Filius sit, et alius non sit Filius? Ecce respondeo, siue capias, siue non capias. De Patre est Filius, de Patre est Spiritus sanctus: sed ille genitus, iste procedens: ideo ille Filius est Patris de quo genitus est, iste autem Spiritus utriusque, quoniam de utroque procedit. Sed ideo cum de illo loqueretur, ait de Patre procedit , quoniam Pater processionis eius est auctor, qui talem Filium genuit, et gignendo ei dedit ut etiam de ipso procederet Spiritus sanctus. Nam nisi procederet et de ipso, non diceret discipulis: Accipite Spiritum sanctum , eumque insufflando daret, ut a se quoque procedere significans, aperte ostenderet  flando, quod spirando dabat occulte. Quia ergo, si nasceretur non tantum de Patre, nec tantum de Filio, sed de ambobus utique nasceretur, sine dubio Filius diceretur amborum: ac per hoc, quia Filius amborum nullo modo est, non oportuit nasci eum de ambobus: amborum est ergo Spiritus sanctus procedendo de ambobus. Quid autem inter nasci et procedere intersit, de illa excellentissima natura loquens explicare quis potest? Non omne quod procedit nascitur, quamuis omne procedat quod nascitur: sicut non omne quod bipes est, homo est, quamuis bipes sit omnis qui homo est. Hec scio, distinguere autem inter illam generationem et hanc processionem nescio, non ualeo, non sufficio; ac per hoc,  quia et illa et ista est ineffabilis, sicut propheta de Filio loquens ait: Generationem eius quis enarrabit ? ita de Spiritu sancto uerissime dicitur, processionem eius quis enarrabit? Satis sit ergo nobis, quia non est a se ipso Filius, sed ab illo de quo natus est: non est a se ipso Spiritus sanctus, sed ab illo de quo procedit, et quia de utroque procedit, sicut iam ostendimus, unde et spiritus Patris dictus est, ubi legitur: Si autem spiritus eius qui suscitauit Christum a mortuis habitat in uobis . Et spiritus Filii, ubi legitur: Qui autem spiritum Christi non habet, hic non est eius . Non enim duo sunt Spiritus sancti, tanquam singuli singulorum, unus Patris et alter Filii, sed unus potius Patris et Filii, de quo uno Spiritu  scriptum est: Etenim in spiritu uno nos omnes in unum corpus baptizati sumus, siue Iudei, siue Greci, siue serui, siue liberi, et omnes unum spiritum potauimus ; et alio loco: Unum corpus, et unus spiritus . Quid ergo hec Trinitas, nisi unius eiusdemque substantie est? quandoquidem non de aliqua materia, uel de nichilo est Filius, sed de quo est genitus: itemque Spiritus sanctus, non de aliqua materia, uel de nichilo sed inde est unde procedit.



Item idem in libro de Incarnatione Domini [a 1Kb] .

Spiritum quoque sanctum, non ingenitum, neque genitum, sed ex Patre Filioque procedentem, eo quod Patris et Filii sit spiritus, et ipse consubstantialis et ceternus ambobus; nec alium fuisse Spiritum  sanctum quem insufflans dedit, et alium quem post ascensionem suam misit. Unus enim spiritus Dei spiritus Patris et Filii Spiritus sanctus, idem Deus qui operatur omnia in omnibus, ita ut perfecta credatur Trinitas propter proprietatem personarum, et unus Deus propter inseparabilem Trinitatem.



Item idem, in libro [S. Fulgentii] expositionis fidei ad Petrum

.

Sicut ergo nec Filius posterior aut minor est Patre, nec Spiritus sanctus posterior aut minor est Filio; eternum quippe et sine initio est quod Filius de Patris natura natus exstitit, et eternum ac sine initio est quod Spiritus sanctus de natura Patris Filiique procedit. Ob hoc ergo tres unum recte credimus  et dicimus Deum, quia una prorsus eternitas, una immensitas, et una naturaliter est trium personarum diuinitas. Teneamus igitur Patrem et Filium, et Spiritum sanctum unum esse naturaliter Deum: neque tamen ipsum Patrem esse qui Filius est, neque Filium ipsum esse qui Pater est, neque Spiritum sanctum ipsum esse qui Pater aut Filius est: una enim est Patris et Filii et Spiritus sancti essentia, quam Greci uocant.



Item idem in eodem opere, post pauca

.

In illa igitur sancta Trinitate, quod ideo a nobis repetitur toties, ut uestro cordi tenacius infigatur,  unus est Deus Pater, qui solus essentialiter de se ipso unum Filium genuit, et unus Filius, qui de uno Patre solus est essentialiter genitus, et unus Spiritus sanctus, qui solus essentialiter de Patre Filioque procedit: hoc autem totum una persona non posset, id est et gignere se, et nasci de se, et procedere de se. Quia igitur aliud est genuisse quam natum esse, aliudque est procedere quam genuisse, uel natum esse, manifestum est quoniam alius est Pater, alius Filius, alius Spiritus sanctus.



Item idem similiter in eodem opere

.

Neque enim in illa Trinitate proprium esset solius Patris, quod non est natus ipse, sed unum Filium genuit: neque proprium solius Filii, quod non  genuit ipse, sed solus de Patris essentia natus est: neque proprium Spiritus sancti, quod nec natus est ipse, nec genuit, sed solus de Patre Filioque incommutabili eternitate [b 1Kb] procedit.



Item idem in eodem opere

.

Firmissime tene, et nullatenus dubites, eumdem Spiritum sanctum, qui Patris et Filii unus spiritus est de Patre et Filio procedere. Dicit enim Filius: Cum uenerit spiritus ueritatis, qui a Patre procedit : ubi suum esse spiritum docuit, quia ipse est ueritas. De filio quoque procedere Spiritum sanctum, prophetica atque apostolica nobis doctrina commendat. Isaias enim dicit de filio: Percutiet terram uirga oris sui, et spiritu labiorum suorum interficiet  impium , de quo et Apostolus ait: Quem interficiet Dominus iehsu spiritu oris sui : Quem etiam ipse unicus [Edd. add. Dei] Filius spiritum oris sui esse significat [Edd., significans], post resurrectionem suam insufflans in discipulos suos, Accipite, ait, Spiritum sanctum . De ore uero Domini Iesu ait Ioannes in Apocalypsi, quia gladius utrinque acutus . Ipse uero spiritus oris eius, ipse est gladius qui de ore eius procedit [Edit., gladius utraque parte acutus procedebat]



Item idem, in disceptatione  quam habuit contra Pascentium comitem Arianorum, presente Laurentio iudice ab utrisque partibus electo.

 Ecce quid est , quod exprobratur iniuste. Non enim uerbum solum, sed et res in uerbo est: nec solus sermo sonans auribus, sed substantia una est Dei credenda in mentibus. Si enim in hominibus credentibus in se totus Deus credendus est habitare, quomodo Filium totum in se Pater, aut Filius Patrem non credatur excipere? ac per hoc ipse in Patre, et Pater in eo manet, et ex Patre uel Filio [Editi Aug., Patre ex Filio] sanctus credendus est Spiritus non solum processisse, sed semper ad peragenda opera Trinitatis omnino procedere.



 Item idem, quod Spiritus sanctus in Patre et Filio sit, sic dicit in libro quem scripsit contra Paganos, Iudeos, Manicheos, Sabellianos, et Arianos.

Diximus de Patre et Filio quod potuimus, et quantum potuimus, si tamen aliquid digne potuimus: de Spiritu sancto tacuimus, sed non cum preteriuimus [Edd., separauimus]. Quidquid enim de Patre et Filio diximus, etiam de Spiritu sancto diximus. Est enim in illis et cum illis equalis unus et uerus Deus, non minor aut tertius Deus. Quid adhuc [Noua edit: Aug., aliud] dicam fatigatis fatigatus? Qui Spiritum sanctum a Patre et Filio eternitate et substantia uel communione separat, eumque negat Spiritum esse Patris et Filii, plenus est spiritu immundo, uacuus est Spiritu sancto. Ideo enim dicitur  Deus caritas , quia partibus non diuidit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui in se credentes custodit in secula seculorum.



Item idem, quod Spiritus sanctus et Patris sit et Filii, et Patri et Filio cequalis, consubstantialis, et ceternus, in libro primo

de Trinitate que Deus est, sic docet.

Omnes quos legere potui, qui ante me scripserunt de Trinitate, que Deus est, diuinorum librorum ueterum et nouorum catholici tractatores, hoc intenderunt secundum Scripturas docere, quod Pater, et Filius, et Spiritus sanctus unius eiusdemque substantie inseparabili equalitate diuinam insinuent  unitatem, ideoque non sint tres dii, sed unus Deus, quamuis Pater Filium genuerit, et ideo Filius non sit qui Pater est, Filiusque a Patre sit genitus, et ideo Pater non sit qui Filius est, Spiritus sanctus nec Pater sit nec Filius, sed tantum Patris et Filii Spiritus, Patri et Filio etiam ipse cequalis, et ad Trinitatis pertinens unitatem.



Item idem in eodem libro

, quod Spiritus sanctus inseparabiliter Patris et Filii, quod cum ita sit, magne dementie est illum a Patre et Filio procedere non profiteri.

Denique propter ipsam inseparabilitatem sufficienter aliquando nominatur, uel Pater solus, uel Filius solus adimpleturus nos letitia cum uultu suo; nec inde separatur utriusque Spiritus, id est Patris et Filii spiritus. Qui Spiritus sanctus proprie dicitur  spiritus ueritatis, quem hic mundus accipere non potest . Hoc est enim plenum gaudium nostrum, quo amplius non est, frui Trinitate Deo, ad cuius imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram: et ideo solus sufficit, separari a Patre et Filio non potest; sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.



Item idem in libro tertio , quod Spiritus sanctus a Patre Filioque missus sit.

Cum enim ad id uentum esset, ut uellemus ostendere,  non ideo minorem Patre Filium, quia ille misit hic missus est, nec ideo minorem utroque Spiritum sanctum, quia et ab illo et ab illo missus in Euangelio legitur, suscepimus hoc querere, cum illuc missus sit Filius ubi erat, quia in hunc mundum uenit, et in hoc mundo erat, cum illuc etiam Spiritus sanctus ubi et ipse erat, quoniam spiritus Domini repleuit orbem terrarum, et hoc quod continet omnia scientiam habet uocis .



Item idem aperte edocet quod Spiritus sanctus et a Filio sicut et a Patre procedat, in eiusdem operis libro quarto

.

Pater cum ex tempore a quoquam cognoscitur, non dicitur missus: non enim habet de quo sit, aut ex quo procedat. Sapientia quippe dicit: Ego ex  ore Altissimi prodii , et de Spiritu sancto dicitur, a Patre procedit , Pater uero a nullo. Sicut ergo Pater genuit, Filius genitus est, ita Pater misit, Filius missus est. Sed quemadmodum qui genuit et qui genitus est, ita et qui misit et qui missus est, unum sunt, quia Pater et Filius unum sunt: ita etiam Spiritus sanctus unum cum eis est, quia hec tria unum sunt. Sicut enim natum esse est Filio, a Patre esse, ita mitti est Filio, cognosci quod ab illo sit: et sicut Spiritui sancto donum Dei esse, est a Patre procedere, ita mitti, est cognosci quod ab illo procedat. Nec possumus dicere quod Spiritus sanctus et a Filio non procedat; neque enim frustra idem Spiritus et Patris et Filii spiritus dicitur. Nec uideo quid aliud significare  uoluerit, cum sufflans in faciem discipulorum ait: Accipite Spiritum sanctum . Neque enim flatus ille corporeus, cum sensu corporaliter tangendi procedens ex corpore, substantia Spiritus sancti fuit, sed demonstratio per congruam significationem, non tantum a Patre, sed et a Filio procedere Spiritum sanctum. Quis enim dementissimus dixerit, alium fuisse Spiritum sanctum, quem sufflans dedit, et alium quem post ascensi nem suam misit? Unus enim spiritus est, spiritus Dei, spiritus Patris et Filii, Spiritus sanctus, qui operatur omnia in omnibus.



Item idem in libro sexto

, quod Spiritus sanctus Filii Patrisque suauitas: unde qui negat eum ab utroque procedere, consequens est ut neget  suauitatem a Patre et Filio procedere.

Illa ergo dilectio, delectatio, felicitas uel beatitudo, ita si tamen aliqua humana uoce digne dicitur, usus ab illo appellatus est breuiter, et est in Trinitate Spiritus sanctus, non genitus, sed genitoris genitique suauitas, ingenti largitate atque ubertate perfundens omnes creaturas pro captu earum, ut ordinem suum teneant, et locis suis acquiescant. Hec igitur omnia que arte diuina facta sunt, et unitatem quamdam in se ostendunt, et speciem, et ordinem. Quidquid enim horum est, et unum aliquid est.



Item idem in libro decimo quinto

, quod Spiritus sanctus a Patre Filioque procedat.

Nescio cur non sicut sapientia et Pater dicitur et  Filius, et Spiritus sanctus, et simul omnes non tres, sed una sapientia: ita et caritas et Pater dicatur et Filius et Spiritus sanctus, et simul omnes una caritas. Sic enim et Pater Deus, et Filius Deus, et Spiritus sanctus Deus, et simul omnes unus Deus. Et tamen non frustra in hac Trinitate non dicitur uerbum Dei nisi Filius, nec donum Dei nisi Spiritus sanctus, nec de quo genitum est uerbum, et de quo procedit principaliter Spiritus sanctus, nisi Deus Pater. Ideo autem addidi, principaliter, quia et de Filio Spiritus sanctus procedere reperitur: sed hoc quoque illi Pater dedit, non iam existenti, et nondum habenti, sed quidquid unigenito uerbo dedit, gignendo dedit. Sic ergo eum genuit, ut etiam de illo donum commune procederet, et Spiritus sanctus  spiritus esset amborum. Non est igitur accipienda transeunter, sed diligenter intuenda inseparabilis Trinitatis ista distinctio.



Item idem in eodem libro

.

Deinde in illa summa Trinitate que Deus est, interualla temporum nulla sunt, per que possit ostendi aut saltem requiri, utrum prius de Patre natus sit Filius, et postea de ambobus processerit Spiritus sanctus, quoniam Scriptura sancta spiritum eum dicit amborum. Ipse est enim de quo dicit Apostolus: Quoniam autem estis filii, misit Deus spiritum Filii sui in corda nostra ; et ipse est de quo dicit idem Filius: Non enim uos estis qui loquimini, sed spiritus Patris uestri qui loquitur in uobis ; et multis aliis diuinorum eloquiorum  testimoniis comprobatur Patris et Filii esse spiritum, qui proprie dicitur in Trinitate Spiritus sanctus. De quo item dicit ipse Filius: Quem ego mitto uobis a Patre ; et in alio loco, quem mittet Pater in nomine meo . De utroque autem procedere sic docetur, quia ipse Filius ait: de Patre procedit; et cum resurrexisset a mortuis, et apparuisset discipulis suis, insufflauit et ait: Accipite Spiritum sanctum , ut eum etiam de se procedere ostenderet: et ipse est uirtus que de illo exibat, sicut legitur in Euangelio, et sanabat omnes . Quid uero fuerit cause, ut post resurrectionem suam, et in terra prius daret, et de celo postea mitteret Spiritum sanctum, hoc ego existimo, quia per ipsum donum  Dei diffunditur caritas in cordibus nostris, qua diligimus Deum et proximum, secundum duo illa precepta, in quibus tota lex pendet et prophete. Hoc significans Dominus iehsu bis dedit Spiritum sanctum, semel in terra propter dilectionem proximi, et iterum de celo propter dilectionem Dei



Item idem in eodem libro

post pauca.

Nunquid ergo possumus querere utrum iam processerat de Patre Spiritus sanctus, quando natus est Filius, an nondum processerat, et illo nato de utroque processit, ubi nulla sunt tempora: sicut potuimus querere, ubi inuenimus tempora, uoluntatem prius de humana mente procedere, ut queratur quod inuentum proles uocetur: quia iam parta [Edd.,  qua iam parta] seu genita uoluntas illa perficitur, eo fine requiescens, ut qui fuerat appetitus querentis, sit amor fruentis: qui iam de utroque, id est, de gignente mente, et de genita notione, tanquam de parente ac prole procedat. Non possunt prorsus ista ibi queri, ubi nichil ex tempore inchoatur, ut consequenti perficiatur in tempore. Quapropter qui potest intelligere sine tempore generationem Filii de Patre, intelligat sine tempore processionem Spiritus sancti de utroque: et qui potest intelligere in eo quod ait Filius: Sicut habet Pater uitam in semetipso, sic dedit Filio uitam habere in semetipso , non sine uita existenti iam Filio uitam Patrem dedisse, sed ita eum sine tempore genuisse, ut uita, quam Pater Filio gignendo dedit, ceterna sit uite Patris  qui dedit: intelligat, sicut habet Pater in semetipso ut de illo procedat Spiritus sanctus, sic dedisse Filio ut de illo procedat idem Spiritus sanctus, et utrumque sine tempore, atque ita dictum Spiritum sanctum de Patre procedere, ut intelligatur quod etiam procedit de Filio de Patre esse et Filio. Si enim quidquid habet de Patre habet Filius, de Patre habet utique ut de illo procedat Spiritus sanctus. Sed nulla ibi tempora cogitantur, que habent prius aut posterius, quia omnino ibi nulla sunt. Quomodo ergo non absurdissime Filius diceretur amborum, cum sicut Filio prestat essentiam sine initio temporis, sine ulla mutabilitate nature de Patre generatio, ita Spiritui sancto prestet essentiam sine ullo initio temporis, sine ulla mutabilitate nature de utroque  processio. Ideo enim cum Spiritum sanctum genitum non dicamus, dicere tamen non audemus ingenitum, ne in hoc uocabulo uel duos patres in illa Trinitate, uel duos qui non sunt de alio quispiam suspicetur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium, et de re tanta sermonem qualem ualuerint proferentium. Filius autem de Patre natus est, et Spiritus sanctus de Patre principaliter, et ipso sine ullo interuallo temporis dante, communiter de utroque procedit. Diceretur autem filius Patris et Filii, si, quod abhorret ab omnium sanorum sensibus, eum ambo genuissent. Non igitur ab utroque est genitus, sed procedit ab utroque amborum spiritus. uerum quia in illa ceterna,  et equali, et incorporali, et ineffabiliter immutabili atque inseparabili Trinitate difficillimum est generationem a processione distinguere, sufficiat interim eis qui extendi non ualent in amplius, id quod de hac re in sermone quodam proferendo ad aures populi Christiani diximus, dictumque conscripsimus. Inter cetera enim, cum per Scripturarum sacrarum testimonia docuissem de utroque procedere Spiritum sanctum: Si ergo, inquam, et de Patre et de Filio procedit Spiritus sanctus, cur Filius dixit de Patre procedit ? Cur putas, nisi quemadmodum solet ad eum referre et quod ipsius est, de quo et ipse est. Unde illud est quod ait: Mea doctrina non est mea, sed eius qui ine  misit . Si igitur hic intelligitur eius doctrina, quam tamen dixit non suam, sed Patris, quanto magis illic intelligendus est et de ipso procedere Spiritus sanctus, ubi sic ait, de Patre procedit, ut non diceret de me non procedit? A quo autem habet Filius ut sit Deus, est enim de Deo Deus, ab illo habet utique ut de illo etiam procedat Spiritus sanctus: ac per hoc Spiritus sanctus, ut etiam de Filio procedat sicut procedit de Patre, ab ipso habet Patre. Hic utcunque etiam illud intelligitur, quantum a talibus quales nos sumus intelligi potest, cur non dicatur natus esse, sed potius procedere. Spiritus sanctus, quoniam si et ipse Filius diceretur, amborum utique filius diceretur, quod absurdissimum est. Filius quippe nullus est duorum, nisi patris  et matris: absit autem ut inter Deum patrem et Deum filium tale aliquid suspicemur, quia nec filius hominum simul et ex patre et matre procedit: sed cum in matrem procedit ex patre, non tunc procedit ex matre, et cum in hanc lucem procedit ex matre, non tunc procedit ex Patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit, quamuis hoc Pater Filio dederit, ut quemadmodum de se, ita de illo quoque procedat. Neque enim possumus dicere quod non sit uita Spiritus sanctus, cum uita Pater, uita sit et Filius: ac per hoc sicut Pater cum habeat uitam in semetipso, dedit et Filio uitam habere in semetipso, sic ei dedit uitam procedere de illo, sicut et procedit de ipso.  Hec de illo sermone in hunc librum transtuli, sed fidelibus non infidelibus loquens. uerum si ad hanc imaginem contuendam, et ad uidenda ista quam uera sint, que in eorum mente sunt, nec tria sic sunt, ut tres persone sint, sed omnia tria hominis sunt, que una persona est, minus idonei sunt: cur non de illa summa Trinitate, que Deus est, credunt potius quod in sacris litteris inuenitur, quam poscunt liquidissimam reddi sibi rationem, que ab humana mente tarda scilicet infirmaque non capitur? Et certe cum inconcusse crediderint Scripturis sanctis tanquam ueracissimis testibus, agant orando, et querendo, et bene uiuendo, ut intelligant, id est, ut quantum uideri potest, uideatur mente quod  tenetur fide.



Item idem, in homilia super Ioannem

.

Hic aliquis forsitan querat, utrum et a Filio procedat Spiritus sanctus. Filius enim solius patris est filius, et Pater solius filii est pater: Spiritus autem sanctus non est unius eorum spiritus, sed amborum. Habes ipsum Dominum dicentem: Non enim uos estis qui loquimini, sed spiritus patris uestri qui loquitur in uobis ; habes et Apostolum, Misit Deus, inquit, spiritum Filii sui clamantem in corda nostra . Nunquid duo sunt, alius Patris, alius Filii? Absit, Unum enim corpus ait, cum significaret Ecclesiam, moxque addidit, et unus spiritus ; et uide quomodo illic impleat Trinitatem,  Sicut uocati estis, inquit, in una spe uocationis uestre, unus Dominus. Hic utique Christum intelligi uoluit, restat ut etiam Patrem nominet. Sequitur ergo: Una fides, unum baptisma, unus Deus et pater omnium, qui super omnes, et per omnes, et in omnibus. Cum ergo sicut unus Pater et unus Dominus, id est Filius, ita sit et unus Spiritus, profecto amborum est: quandoquidem dicit ipse Christus iehsu spiritus Patris uestri qui loquitur in uobis, et dicit Apostolus: Misit Deus spiritum Filii sui in corda nostra . Habes et alio loco eumdem Apostolum dicentem: Si autem spiritus eius qui suscitauit Iesum ex mortuis, habitat in uobis. . Hic utique spiritum Patris intelligi uoluit, de quo tamen alio loco dicit: Quisquis  autem spiritum Christi non habet, hic non est eius . Et multa alia sunt testimonia, quibus hoc euidenter ostenditur, et Patris et Filii ipsum esse spiritum, qui in Trinitate dicitur Spiritus sanctus. Nec ob aliud existimo ipsum uocari proprie Spiritum, cum etiam si de singulis interrogemur, non possimus nisi et Patrem et Filium spiritum dicere, quoniam spiritus est Deus, id est, non corpus est Deus, sed spiritus . Quod ergo communiter uocantur et singuli, hoc proprie uocari oportuit eum, qui non est unius eorum, sed in quo communitas apparet amborum. Cur ergo non credam quod etiam de Filio procedat Spiritus sanctus, cum Filii quoque ipse sit spiritus? Si enim non ab eo procederet, non post resurrectionem se representans discipulis  suis insufflasset dicens: Accipite Spiritum sanctum . Quid enim aliud significauit illa insufflatio, nisi quod procedat Spiritus sanctus et de ipso? Ad hoc pertinet etiam illud quod ait de muliere, que fluxum sanguinis patiebatur: Tetigit me aliquis, ego enim sensi uirtutem de me exisse . Nam uirtutis nomine appellari etiam Spiritum sanctum, et eo loco clarum est, ubi Angelus dicenti Marie, Quomodo fiet istud quoniam uirum non cognosco? respondit: Spiritus sanctus superueniet in te, et uirtus Altissimi obumbrabit tibi : et ipse Dominus promittens eum discipulis ait: uos autem sedete in ciuitate, quoad usque induamini uirtute ex alto , et iterum, Accipietis,  inquit, uirtutem Spiritus sancti superuenientem in uos, et eritis mihi testes .



Item idem, in libro de Ciuitate Dei decimo tertio

, quod Spiritus sanctus Patris sit et Unigeniti, et unus amborum: quod cum ita sit, non est dubium illum ab utroque procedere

Quapropter in eo quod Dominus fecit, quando insufflauit dicens: Accipite spiritum sanctum , nimirum hoc intelligi uoluit, quod Spiritus sanctus non tantum sit Patris, uerum etiam Unigeniti ipsius spiritus. Idem ipse quippe spiritus est et Patris et Filii, cum quo est Trinitas Pater et Filius et Spiritus sanctus, non creatura, sed creator. Neque enim flatus ille corporeus, de carnis ore procedens, substantia erat Spiritus sancti atque natura,  sed potius significatio, qua intelligeremus, ut dixi, Spiritum sanctum Patri esse Filioque communem, quia non sunt eis singulis singuli, sed unus amborum est.



Fulgentius, quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat, in libro tertio quem scripsit contra Fabianum sic dicit.

ueraciter quippe profitemur solum Patrem genuisse, solum Filium de Patre natum esse, ueraciter etiam dicimus solum Spiritum sanctum de Patre Filioque procedere.



Item idem in libro quinto contra eumdem Fabianum.

Ecce ego in quantum potui, licet breuiter, reddidi  rationem qua unum Deum dicamus Patrem et Filium et Spiritum sanctum, et in ipsa Dei imagine ostendi quoddam diuine agnitionis indicium, in qua quidem imagine, memoria, intelligentia, et uoluntas, non habent singulas propriasque personas. Imago quippe est ista, non nata sed facta, non genita sed creata: ad hoc utique, ut sicut in ista una imagine inuenitur quedam discretio uocabulorum, sic in illa una diuinitate discretio personarum cognoscatur, et naturalis unitas ostendat unum Deum esse Patrem, et Filium, et Spiritum sanctum: personarum uero proprietas demonstret alium esse Patrem, alium Filium, alium Spiritum sanctum; alium autem Patrem, non eo quod Deus est, sed eo quod Pater est; et alium Filium, non eo quod est Deus, sed eo quod Filius  est: alium quoque Spiritum sanctum: non eo quod Deus est, sed eo quod et Patris et Filii spiritus est. Alium ergo Patrem quia genuit, alium Filium quia de Patre natus est, et alium Spiritum sanctum, quia de Patre Filioque procedit: non tamen alium Deum Patrem, et alium Deum Filium, et alium Deum Spiritum sanctum, sed unum Deum Patrem et Filium et Spiritum sanctum. Non enim confundit unitas Trinitatem, nec Trinitas separat unitatem: quia quod in personarum proprietate discernitur, hoc unum naturaliter essentie unius communione monstratur



Item idem in libro septimo eiusdem operis.

Non enim loquetur a semetipso, sed quecunque audiet loquetur, et que uentura sunt annuntiabit uobis.  Ille me clarificabit, quia de meo accipiet et annuntiabit uobis . Ecce primum ostendit non esse alia Spiritus sancti quam que sunt Filii; deinde ut ostenderet omnia sua esse que Patris sunt, adiecit: Omnia quecunque habet Pater, mea sunt, propterea dixi, quia de meo accipiet et annuntiabit uobis . Illud igitur primitus attendamus, quod ait: Non enim loquetur a semetipso, sed quecunque audiet loquetur. Quis autem comprehendat qualis sit illius simplicis nature locutio, uel qualis auditio, ubi non est aliud audire quam esse. Audit itaque Spiritus sanctus quecunque Pater et Filius dicunt, et hec eadem similiter dicit, sicut uidet Filius que Pater facit, et hec eadem similiter facit.  In illa enim natura, ubi est summa et uera simplicitas, in eo Filius uidet quod Pater facit, Spiritus sanctus audit quod cum Patre Filius dicit: quia communione naturalis essentie, et Filius de Patre natus exstitit, et Spiritus sanctus de Patre Filioque procedit. Hoc igitur est Spiritui sancto audire, quod est de natura Patris Filiique procedere, et hoc est loqui, quod est per gratiam nostris cordibus ineffabiliter intimare.



Item idem in eodem libro.

Et non rapit eas quisquam de manu mea. Pater meus quod dedit mihi maius est omnibus, et nemo potest rapere de manu Patris mei. Ego et Pater unum sumus . Hec est ergo uox, quam oues eius audiunt; que scilicet in eo quod nemo rapit de  manu Filii, neque de manu Patris, unam uirtutem Filii et Patris intelligunt, et audientes ab eo quia ipse et Pater unum sunt, unitatem ueram in Patre et Filio essentie naturalis agnoscunt. Hec est uox Filii, hec est locutio Spiritus sancti, quia de natura Patris natus est Filius, et exinde procedit Spiritus sanctus: hoc etiam a Patre et Filio Spiritus sanctus audit, quia de Patre et Filio communis diuinitatis equalitate procedit. Non ergo Spiritus sanctus loquitur a se ipso, quia non a se ipso, sed de Patre et Filio habet naturalem locutionem, unde naturaliter procedens habet originis ueritatem. Ad hoc utique pertinet quod ait: Ille me clarificabit, quia de meo accipiet et annuntiabit uobis: omnia que habet Pater mea sunt: propterea dixi quia de meo accipiet  . Quam bene ueritatem doctrine sue ueritas ipsa seruauit! Si enim hoc dixisset, quasi suum esse tantum spiritum ostendisset: sed dicens omnia que habet Pater mea sunt, propterea dixi quia de meo accipiet, ipsum Spiritum sanctum unum esse ostendit et Patris et suum; cuius intelligentie tenorem loco quoque superiore seruauit dicens: Paracletus autem Spiritus sanctus quem mittet Pater in nomine meo, ille uos docebit omnia quecunque dixero uobis . Pater mittit, sed in nomine Filii mittit: Spiritus missus a Patre docet, sed Filius dicit. Hoc etiam illo demonstratur loco ubi Dominus dicit: Cum autem uenerit Paracletus quem ego mittam in uos a Patre spiritum ueritatis, qui a Patre procedit . Ecce hic Paracletum, quem  mittit Pater in nomine Filii ipsum mittit Filius a Patre; mittit autem a Patre spiritum ueritatis: mittit ergo a Patre spiritum suum, quia ipse est ueritas: mittit eum Pater in nomine Filii, quia unus spiritus est Patris et Filii: mittit eum Filius a Patre, quia sic procedit a Filio, sicut procedit a Patre. Idem quoque spiritus Patris, qui spiritus est ueritatis. De Filio ergo accepit, et omnia que habet Pater Filii sunt, que Spiritus sanctus accepit: quia non de solo Patre, nec de solo Filio, sed simul de utroque procedit. Hoc autem uocabulum processionis de Patre nulli creature inuenitur indultum, ut proprietas ista processionis solius esse demonstretur essentie naturalis. Legimus enim Filium de Patre genitum  et quamuis in eo quod unigenitus dicitur, in solo naturalis generatio demonstretur: tamen propter gratiam adoptionis, nos quoque Deus Pater uoluntarie genuit uerbo ueritatis. Unigenitus igitur unus et solus est de Patris essentia Filius natus: sed et nos per adoptionem et filii Dei dicimur, et de Deo nati, beato Euangelista dicente: Quotquot autem receperunt eum, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Cum ergo nos, et Dei filios, et de Deo genitos, et de Deo natos, diuinis ostendatur eloquiis, processionis tamen de Deo uocabulum nemo potest creature cuiquam docere concessum. Quid ita, nisi quia unigenitum Filium posset naturalis  natiuitas uerum Deum ostendere, eumque non adoptiuum, nec diuerse nature, sed consubstantialem Patri sine dubitatione monstrare? Procedere autem de Deo ideo nulla creatura dicitur, ut ille qui procedit de Patre et Filio sic esse credatur Deus, sicut est Pater et Filius. Solius est enim Spiritus sancti de Patre et Filio proprietas ista processionis, cuius est cum Patre et Filio natura communis. De Patre quippe ac Filio procedit, sed non recedit, nec est in aliquo minor aut subditus, qui de immenso Patre ac de immenso Filio inseparabiliter et unus procedit et totus. Sic igitur ei non potest imperari quod loquitur, sicut ei non potest imperari quod mirabiliter operatur.



Item idem in libro octauo eiusem operis.

 Filius est igitur a Patre missus, non Pater a Filio, quia Filius est a Patre natus, non Pater a Filio. Similiter etiam Spiritus sanctus a Patre et Filio legitur missus, quia a Patre Filioque procedit. Sed quia non uno modo in Scripturis sanctis dicitur missio, propterea in sacramento Incarnationis non solum a Patre, uerum etiam ab Spiritu sancto missus est Filius, quia mediator Dei et hominum homo Christus iehsu totius est Trinitatis operatione plasmatus: alio autem modo mittitur a Patre et Filio Spiritus sanctus, qui naturaliter a Patre Filioque procedit. Mittitur enim a Patre et Filio Spiritus sanctus, cum ab ipsa Trinitate uno Deo gratie spiritalis donatur effectus.



 Item idem in libro nono eiusdem operis.

Deum itaque Patrem, non totius Trinitatis, sed Filii et Spiritus sancti fatemur auctorem: de quo habet unigenitus Filius eterne natiuitatis, et Spiritus sanctus eterne processionis originem. Unitas autem naturalis, creatorem Filium de creatore Patre naturali natiuitate insinuat exstitisse et creatorem Spiritum sanctum de Patre Filioque procedere.



Item idem in libro decimo eiusdem operis.

Expleta uero confessione uere diuinitatis uereque humanitatis unici Filii Dei, confitemur nos credere in Spiritum sanctum, qui est unus spiritus Patris et Filii, de Patre Filioque procedens, in Patre Filioque naturaliter manens, de Patre ac Filio unius diuinitatis habens naturaliter ueritatem.



 Item idem, ut ostenderet Spiritum sanctum equalem Patri et Filio, eumdem Spiritum sanctum a Patre et a Filio, et Filium a Patre et Spiritu sancto missum esse, testatur in libro secundo

, quem scripsit ad Trasemundum regem.

Iam nunc etiam illa nobis est de Spiritus sancti missione questio reuoluenda, cur scilicet, si omni Trinitati sacrificium offertur, ad sanctificandum oblationis nostre munus sancti Spiritus tantum missio postuletur. Quasi uero, ut ita dicam, ipse pater Deus, a quo Spiritus sanctus procedit, sacrificium sibi oblatum sanctificare non possit: aut ipse Filius sanctificare nequeat sacrificium corporis sui, quod offerimus nos, cum corpus suum ipse sanctificauerit, quod obtulit ut redimeret nos: aut ita Spiritus sanctus  ad consecrandum Ecclesie sacrificium mittendus sit, tanquam Pater aut Filius sacrificantibus desit. Primo itaque meminisse nos conuenit, in huius uocabulo missionis, nec inferiorem accipi debere Spiritum sanctum, nec minorem: quia si minor, utique inferior: et si inferior, utique minor. Hoc autem premonuimus, scientes ab hereticis quam maxime fidei nostre frequenter obiectum, ideo sanctum minorem credendum Patre ac Filio, quia et a Patre missus est et a Filio. Porro autem si misso mittens potior est credendus, cognoscent in hoc suam conuinci perfidiam, quia sicut a Patre et Filio missus legitur Spiritus sanctus, sic a Patre et Spiritu missus inuenitur et Filius. Quod ipse Filius et per prophetam multo antequam mitteretur dixit, et  postquam missus est propria testificatione firmauit. Nam ueniens in Nazareth, et synagogam ingressus, cum tradito sibi ad legendum libro Isaie prophete, illum locum reuolueret, ubi scriptum est: Spiritus Domini super me, propter quod unxit me, euangelizare pauperibus misit me , reddito uolumine, ueritatem prophetie illius presenti testatus est effectu, completam dicens, Hodie impleta est hec scriptura in auribus uestris . Sed et alio eiusdem prophete loco, a Domino, atque ab eius se spiritu se missum his uerbis ostendit: Et nunc Dominus misit me, et spiritus eius . A se quoque sanctum Spiritum mitti, discipulis ante passionem suam hoc modo pronuntiat:  Cum autem uenerit Paracletus, quem ego mittam uobis spiritum ueritatis, qui a Patre procedit, ille testimonium perhibebit de me . Superius autem eumdem spiritum etiam a Patre mitti docuerat, Paracletus autem, inquiens, Spiritus sanctus quem mittet Pater in nomine meo, ille uos docebit omnia . A Patre ergo et ab Spiritu missus est Filius, et a Patre et Filio missus est Spiritus. uerumtamen nec Filii nec Spiritus sancti missionem localiter factam quisquam debet Christianus accipere: sed illo missionis nomine opus intelligamus manifestationis indulte. Sic enim non localiter missus est Filius, nec localiter mittitur Spiritus sanctus, sicut nec ipsius Patris est quoquam localis aduentus.



 Hormisda Romanus episcopus, quod Spiritus sanctus a Patre Filioque procedit, sic dicit in epistola, quam ad Iustinum imperatorem misit, aduersus Nestorii et Eutychetis blasphemias.

Adoremus Patrem et Filium et Spiritum sanctum, indistinctam [indiuisam] distincte, incomprehensibilem et inenarrabilem substantiam Trinitatis: ubi etsi admittit numerum ratio personarum, unitas tamen non amittit essentie separationem, ita tamen ut seruemus diuine propria nature, seruemus propria unicuique persone, ut nec personis diuinitatis singularitas denegetur, nec ad essentiam hoc quod est proprium nominum transferatur. Magnum est sancte et incomprehensibile mysterium Trinitatis, Deus pater, Deus filius, Deus spiritus sanctus, Trinitas  indiuisa: et tamen notum est, quia proprium est patris generare filium, proprium filii Dei ut ex patre patri nasceretur equalis, proprium Spiritus sancti ut de Patre et Filio procederet sub una substantia deitatis



Leo Romanus episcopus, quod Spiritus sanctus a Patre Filioque procedit, sic dicit in epistola, quam misit ad Turibium Asturicensem episcopum.

Primo itaque capitulo demonstratur, quam impie sentiant de Trinitate diuina, qui Patris et Filii et Spiritus sancti unam atque eamdem asserunt esse personam: tanquam idem nunc Pater, nunc Filius, nunc Spiritus sanctus nominetur: nec alius sit qui genuit, alius qui genitus est, alius qui de utroque procedit, sed singularis unitas in tribus quidem uocabulis,  sed non in tribus sit accipienda personis, quod blasphemie genus de Sabellii opinione sumpserunt.



Gregorius Romanus episcopus, quod Spiritus sanctus a Patre Filioque procedat, in Homilia uigesima sexta sic dicit.

Itaque recte dicitur: Sicut misit me Pater, et ego mitto uos ; id est, ea uos caritate diligo, cum inter scandala persecutorum mitto, qua me caritate Pater diligit, quem uenire ad tolerandas passiones fecit. Quamuis mitti etiam iuxta naturam diuinitatis possit intelligi. Eo enim ipso a Patre Filius mitti dicitur, quo a Patre generatur. Nam sanctum quoque Spiritum, qui cum sit equalis [Edit. Greg. cequalis] Patri et Filio, non tamen incarnatus est,  idem se Filius mittere perhibet dicens: Cum uenerit Paracletus, quem ego mittam uobis a Patre . Si enim mitti solummodo incarnari debet intelligi, sanctus procul dubio Spiritus nullo modo diceretur mitti, qui nequaquam incarnatus est, sed eius missio ipsa processio est, qua de Patre procedit et Filio. Sicut itaque Spiritus mitti dicitur, quia procedit, ita et Filius non incongrue mitti dicitur, quia generatur. Hoc cum dixisset, insufflauit et dixit eis: Accipite Spiritum sanctum . Querendum nobis est, quid est quod Spiritum sanctum Dominus noster, et semel dedit in terra consistens, et semel celo presidens. Neque enim alio in loco datus Spiritus sanctus aperte monstratur, nisi  nunc cum per insufflationem percipitur, et postmodum, cum de celo ueniens in linguis uariis demonstratur. Cur ergo prius in terra discipulis datur, postmodum de celo mittitur, nisi quod duo sunt precepta caritatis, dilectio uidelicet Dei, et dilectio proximi? In terra datur Spiritus, ut diligatur proximus: e celo datur Spiritus, ut diligatur Deus. Sicut ergo una est caritas, et duo precepta, ita unus Spiritus et duo data, prius a consistente Domino in terra, postmodum e celo: quia in proximi amore discitur qualiter perueniri debeat ad amorem Dei.



Item idem in libro Moralium secundo

.

Si prophetie spiritus prophetis semper adesset, Dauid regi de constructione templi consulenti nequaquam Nathan propheta concederet quod post  paululum negaret. Unde bene in Euangelio scriptum est: Super quem uideris Spiritum descendentem et manentem super eum, hic est qui baptizat . In cunctos namque fideles [Edit. in cunctis namque fidelibus] spiritus uenit, sed in solo mediatore semper singulariter permanet: quia eius humanitatem nunquam deseruit, ex cuius diuinitate procedit. In illo igitur manet, qui solus et omnia et semper potest.



Item idem in eodem libro

, post pauca.

In his igitur donis, sine quibus ad uitam perueniri non potest, Spiritus sanctus, siue in predicatoribus suis, seu in electis omnibus semper manet: in illis autem, quibus per ostensionem illius non nostra uita seruatur, sed aliorum queritur, nequaquam  semper in predicatoribus permanet: quia semper quidem eorum cordi ad bene uiuendum presidet, nec tamen per eos uirtutum signa semper ostendit: sed aliquando se eis a signorum ostensionibus subtrahit, ut eo humilius uirtutes eius habeantur, quo habite teneri non possunt. Mediator autem Dei et hominum homo Christus iehsu, in cunctis eum et semper continue habet presentem, quia et ex illo idem spiritus per substantiam profertur. Recte ergo et cum in sanctis predicatoribus maneat, in mediatore singulariter manere perhibetur: quia in istis per gratiam manet ad aliquid, in illo autem per substantiam manet ad cuncta.



Item idem in libro quinto

, quod Spiritus sanctus a Patre procedit, et de eo quod est Filii accipiat,  ubi intelligitur et ab eo procedere.

Et uocem quasi aure lenis audiui ; quod enim per uocem aure lenis, nisi cognitio Spiritus sancti designatur, qui de Patre procedens, et de eo quod est Filii accipiens, nostre tenuiter notitie infirmitatis infunditur? Qui tamen super apostolos ueniens, per exteriorem sonum tanquam per uehementem spiritum demonstratur, cum dicitur: Factus est repente de celo sonus tanquam aduenientis spiritus uehementis . Sanctus enim Spiritus, cum se notitie humane infirmitatis insinuat, et sonitu uehementis spiritus, et uoce aure lenis exprimitur: quia uidelicet ueniens et uehemens est, et lenis. Lenis, quia notitiam suam quatenus cognosc  utcunque ualeat, nostris sensibus temperat: uehemens, quia quantumlibet hanc temperet, aduentu tamen suo infirmitatis nostre cecitatem illuminando perturbat.



Isidorus in libro septimo Etymologiarum

, quod Spiritus sanctus a Patre Filioque procedat, sic dicit.

Spiritus sanctus ideo predicatur Deus, quia ex Patre Filioque procedit: ideo non dicitur genitus, ne duo in Trinitate filii suspicentur: ideo non predicatur ingenitus, ne duo patres in ipsa Trinitate credantur. Procedens autem dicitur testimonio Domini dicentis, Multa adhuc habeo uobis dicere, sed non potestis portare modo [Apud Isid., que uobis loquar, sed non potestis illa modo audire]. ueniet autem spiritus ueritatis qui a Patre procedit, et de meo accipiet, ille docebit uos omnia . Hic autem non solum natura procedit, sed semper ad peragenda diuinitatis opera indesinenter procedit. Hoc autem interest inter nascentem Filium, et procedentem Spiritum sanctum, quod Filius ex uno nascitur, Spiritus sanctus ex utroque procedit. Et ideo dicit Apostolus, Qui autem spiritum Christi non habet, hic non est eius .



Item idem in eodem opere

, post pauca.

Pater igitur et Filius et Spiritus sanctus Trinitas et unitas. Idem enim unum, idem et tria: in natura unum, in personis tria: unum propter maiestatis communionem, tria propter personarum proprietatem. Nam alius Pater, alius Filius, alius Spiritus  sanctus: Sed alius quidem, non aliud, quia pariter simplex, pariterque incommutabile bonum et ceternum. Pater solus non est de alio, ideo solus appellatur ingenitus: Filius solus de Patre est natus, ideo solus dicitur genitus: Spiritus sanctus solus de Patre et Filio procedit, ideo solus amborum nuncupatur Spiritus.



Item idem in libro Differentiarum

.

[a 1Kb] Inter personam Patris et Filii et Spiritus sancti ita secernitur, quod Pater nec factus nec natus est, Filius natus non factus, Spiritus uero sanctus, nec natus, nec factus, sed ex Patre Filioque procedens. Proinde Pater eternitatem habet sine natiuitate, Filius natiuitatem cum eternitate, Spiritus  uero sanctus processionem sine natiuitate. Pater ex nullo exordium ducit, Filius ex Patre originem sumit, Spiritus uero sanctus ex Patre Filioque procedit. Hec tamen a nobis que dicuntur de Trinitate, ut [Edit utcunque] potest intelligentia humana capere. Nam quis considerare sufficiat ipsius Trinitatis interna mysteria? quomodo Pater et Filius et Spiritus sanctus tres persone sunt, una natura; quomodo Pater ingenitus, Filius genitus, Spiritus uero sanctus nec genitus nec ingenitus, nec creatura esse uideatur, sed increatus; quomodo Filius de Patre natus est, Spiritus uero sanctus de Patre procedit, et Filio; quomodo Filius nascendo procedit, Spiritus  uero sanctus procedendo non nascitur; quomodo Pater nunquam sine Filio, et tamen sine Filio Pater genuit Filium; quomodo Filius nunquam sine Spiritu, et tamen ait: Nisi ego abiero, paracletus non ueniet ad uos . Quomodo Filius non de se, sed de Patre est, nec tamen ei est posterior de quo est; quomodo Spiritus sanctus de Patre procedit et Filio, nec tamen ab eis preceditur, a quibus procedit; quomodo tria unum sunt, et unum tria; quomodo ad se inuicem relatiue tria sunt, essentialiter unum sunt; quis ista consideret, quis ista comprehendat; si enim humane natiuitatis Christi secreta non capimus, diuine nature mysteria quomodo capiemus?



Item idem in libro Sententiarum


 Spiritus sanctus creator est, sicut Pater et uerbum, testante propheta, Spiritus Domini fecit me, et inspiraculum [Edit., spiraculum] omnipotentis uiuificauit me . Spiritus sanctus Patris et Filii est, et inde unum sunt Pater et Filius, quia nichil habet Pater quod non habeat Filius. Non enim res una et duorum consubstantialis poterit simul ab eis procedere et simul inesse, nisi unum fuerint [Edit. fuerit] a quibus procedit.



Prosper in libro de uita contemplatiua

, quod Spiritus sanctus a Patre et Filio procedat, sic docet.

At cum non solum secundum Apostolum nos  oporteat formam prebere fidelibus, sed etiam eos ipsos fideles, qui nobis diuinitus instituendi commissi sunt, instruere debeamus de Patre, quomodo solus accipiatur ingenitus, de Filio, quomodo solus dicatur genitus [Edit., quomodo ex ipso sit genitus], et de Spiritu sancto, quomodo ex Patre ac Filio procedens, nec ingenitus possit dici nec genitus, qualiter ista tria unum sunt, et hoc unum non diuidatur, sed distinguatur in tria; quemadmodum nec Pater nec Spiritus sanctus, sed solus Filius de solo Patre ineffabiliter natus, hominem totum sine ulla mutatione substantie sue susceperit, ac se Deum et hominem uerum per uirtutes passionesque probauerit, comprehendi permiserit, occidi uoluerit, tertio die resurrexerit, in celos hominem de nobis assumptum  sua uirtute leuauerit, sue resurrectionis exemplo nobis regeneratis in se spem feliciter resurgendi prestiterit, membra sua nos fecerit, non credentibus sibi, uel a se recedentibus, supplicium comminatus sit, et adherentibus sibi regnum celeste promiserit.  Hec et alia, et sacerdos nosse debet ut doceat, et populus credere ut ea que doceatur intelligat, dicente Apostolo: Nisi credideritis, non intelligetis . Unde datur intelligi, quod non fides ex intellectu, sed ex fide intellectus existat, nec qui intelligit credat, sed qui credit intelligat, et qui intellexerit bene agat



 [a 1Kb] uigilius Africanus episcopus Spiritum sanctum a Patre Filioque procedere his uerbis demonstrat in libris

quos scripsit Constantinopoli in defensionem Leonis pape contra Eutychianistas.

Similiter nobis et de Trinitate questionem aliquam moueant, ut quia sunt quedam propria Patris, que nec ad Spiritum sanctum [Edit., nec ad Filium, nec ad Spiritum, etc.] pertineant, et sunt quedam propria Filii, que nec ad Patrem nec ad Spiritum sanctum pertineant, et sunt etiam Spiritus sancti nonnulla propria, que nec ad Patrem nec ad Filium pertinere monstrantur, tres a se inuicem separatos criminentur catholicos colere deos. Sed ne forsitan inopinata questione turberis, audi per singula, suscepti hominis dispensationem, nec ad Patrem,  nec ad Spiritum, sed ad solum pertinere [Edit., aduerte per singula. Suscepte carnis dispensatio nec ad Patrem pertinet, etc.] Filium: proprie enim Filius, non Pater, de uirgine natus est; rursus illa que sepe audita est uox [Edit., super eum], Hic est filius meus dilectus , nec ad Filium, nec ad Spiritum sanctum, sed ad Patrem pertinet solum; item columbe species que in Iordane apparuit, et ignearum linguarum multipertita distributio proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius. Proprium Patris est genuisse, et proprium Filii est natum fuisse, proprium uero est Spiritui sancto de Patre Filioque procedere: nec omnino reciprocatur in aliam personam  quod est unicuique persone specialiter proprium. Si ergo hac tres persone, habentes singule proprietates suas, quibus significantius distinguantur, non quibus separentur, unus est Deus; quomodo Filius, salua utriusque nature proprietate, non unus est Christus?



Proclus Constantinopolitanus episcopus, ad Armenios in epistola aduersus hereticos destinata. Spiritum sanctum ab essentia diuinitatis inseparabiliter procedere, his uerbis edocet.

Fugiamus itaque consilia seductionis, fluenta hereticorum dico perniciosa, Deoque inimica contagia, Arii uesaniam, qui Trinitatem inseparabilem substantiis diuidit, Eunomii audaciam, qui naturam incomprehensibilem infra scientiam humanitatis includit,  Manichei [Edd. om. Manichei], Macedonii rabiem, qui sequestrat ab essentia deitatis Spiritum sanctum inseparabiliter procedentem.

[b 1Kb] Agnellus in epistola ad Nenium, quod Spiritus sanctus a Patre procedat et Filio, sic docet.

Ideo ex Patre Filius, ex Patre et Filio procedit Spiritus sanctus, nec, ut quidam dicunt, duos habet Deus filios, Christum et Spiritum sanctum, sed habet  Filium inuisibilem sicut ipse inuisibilis est; qui ut esset uisibilis, corpus nostre fragilitatis assumpsit: non ut inuisibilis esse cessaret, sed ut in ipso Christo inuisibilis incredulis permaneret. Nam cum dicit: Beati oculi qui uident que uos uidetis , ergo beati erant Iudei omnes, et hi qui eum crucifixerunt, de quibus per Dauid dicitur: Ipsi uero considerauerunt et conspexerunt me . uides ergo quia inuisibilis perseuerat, et mente cernitur pura et credula: ergo si inuisibilis Pater, inuisibilis Filius, inuisibilis Spiritus sanctus. Et ut ad hoc te reuocem, unde factum est ut hoc de fragili homine doceamus, Tria hec inuisibilia, et indiuisa, et in unum conglomerata, et uirtutis efficacia redundantia, id est uocem genitricem uerbi, ex uerbo uero  simul cum uoce procedente efficaciam, que faciat alterum consulem fieri, alterum trucidari, dic mihi, Ariane, ista tria unum sunt, an non? Si unum non sunt, diuide uocem a uerbo, et efficaciam a uoce et uerbo. Quod si hoc in fragili homine ita unum sunt tria, uox, et uerbum, et efficacia; tres quidem persone sunt, sed una subsistendi potentia. In homine fragilissimo, ut diximus, hec sit tanta potentia, quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens uirtus, qui est Spiritus sanctus.



Cassiodorus in expositione psalmi L, quod Spiritus sanctus a Patre Filioque procedat, sic dicit.

Redde mihi letitiam salutaris tui, et spiritu principali confirma me . Nec incassum putemus,  quod uir sanctus, et cordis illuminatione radiatus, tertio Spiritum nominauit, nisi quia indiuidue Trinitati deuotus concedi sibi ab ea ueniam postulauit. Spiritus enim, quantum ad essentiam diuinitatis, et Pater et Filius et Spiritus sanctus recte unus dicitur Deus: sed pro distinctione personarum, proprium est Patri quod naturaliter sine initio ante secula genuit Filium, proprium est Filio quod naturaliter a Patre genitus est, proprium est Spiritui sancto quod a Patre et Filio procedit. Que ineffabili caritate atque cooperatione eorum consubstantialis eternitas et potestas omnia facit que uult in celo et in terra. Sed quamuis hec incomprehensibilia atque inexplicabilia ita sunt nobis nunc esse noscantur, tamen a nonnullis patribus corporalium  et simul existentium rerum talis similitudo proponitur. Inuenimus enim in sole tres istas proprietates, prima ipsa est substantia corporalis quod sol est, deinde splendor eius qui in ipso permanet, tertio calor qui ab splendore eius usque ad nos peruenit. Que hoc modo, si tamen tante rei similitudo potest aliqua reperiri, arbitror estimanda, ut quod est in  sole substantia corporalis, ita intelligatur in Trinitate quodammodo persona Patris, et quod est in sole splendor eius, hoc sit in Trinitate persona Filii, sicut Apostolus dicit: Splendor glorie eius , quod autem est in sole calor, hoc sit in Trinitate persona Spiritus sancti, sicut legitur, Quis se abscondet a calore eius ? Datur etiam aliud exemplum incorporalium rerum, hoc est de anima, que ad imaginem et similitudinem Dei facta cognoscitur. Anima igiturest ipsa substantia incorporea rationalis, in qua inest intellectus et uita eius. Quod ergo est in anima substantia, hoc intelligatur, si dici fas est, in Trinitate persona Patris; quod autem est in anima uirtus et scientia, hoc intelligatur in Trinitate Filius, qui est Dei uirtus, et Dei sapientia, et quod  est in anima uiuificandi proprietas, hoc et in Trinitate intelligatur Spiritus sanctus, per quem uiuificandi opus multis locis predicatur impleri, sicut ait Petrus Apostolus in epistola sua: Mortificatus carne, uiuificatus autem spiritu . Item Apostolus: Littera occidit, spiritus autem uiuificat ; et in Euangelio Dominus ait: Spiritus est qui uiuificat, nam caro non prodest quidquam . Hec autem que diximus, tria singulariter sequestrata nullatenus inueniuntur, quamuis intellectus noster ea distincta possit aduertere: sed ita naturaliter sunt unita, ut dum unum horum se obtulerit, simul tria semper occurrant. Sic per has similitudines tante rei aliqua nobis imaginatio ueritatis aperitur. Sunt et hec et alia Patrum disputatione  similia. Sed que nunc carnis infirmitas ad liquidum uetat intelligi, tunc prestantius poterunt comprehendi, quando in maiestate sua diuinitatem uiderint quicunque beati sunt. Quod qui desiderat plenius agnoscere, sancti Hilarii, sancti Ambrosii et sancti Augustini libros [Apud Cassiod., libros Trinitatis] non desinat lectitare. Hec enim res ad disputandum quam magna tam longa est. Nam et beatus Hieronymus aduersus hereticos in hoc psalmo luculenter et breuiter de Trinitate disseruit.



Item idem psalmo sexagesimo primo.

Ab ipso enim salutare meum , id est unigenitus Filius, qui recte credentibus salutaris existit; ab ipso enim cum dicitur, Filius significatur. Hec enim propria unus Deus sancta Trinitas habet, quod Pater ingenitus, Filius genitus, Spiritus  sanctus a Patre et Filio procedit: hoc fides integra,  hoc catholica profitetur Ecclesia. Bene itaque Idithum Deo subditum te esse profiteris, a quo inestimabile beneficium te suscepisse testaris. Sed ut sanctum uerbum una atque equabili ueneratione coleretur, intende quid sequitur: Etenim ipse est Deus meus et salutaris meus: adiutor meus, non mouebor amplius . Dixerat superius a Patre genitum salutis auctorem; nunc qui si iste salutaris trina confessione complectitur. Primo ne minorem crederes, dicit: Ipse est Deus meus, sicut supra de patre Deo [Edd., Deum] dicit; equalitas enim summi nominis substantiam et potentiam unitatis ostendit. Unde pater Augustinus in libro quinto decimo  de Trinitate ita dicit: Ratione etiam reddita intelligentibus clarum est, in substantia ueritatis non  solum Patrem Filio non esse maiorem, sed nec ambos simul aliquid esse maius quam solum Spiritum sanctum, aut quoslibet duos in eadem Trinitate maius esse aliquid quam unum, aut omnes simul tres maius aliquid esse quam singulos. Sic perfectam atque singularem naturam sancte Trinitatis mirabili ueritate demonstrauit.



Prudentius in libro contra Marcionistra

, metro heroico.


O Dee cunctiparens, anime dator, o Dee Christe,
Cuius ab ore Deus subsistit Spiritus unus.



Item idem in libro Hymonorum

, metro iambico.


   O Trinitatis huius
 uis una, lumen unum,
Deus ex Deo perennis,
Deus ex utroque missus.



Item idem in libro Hymnorum

, metro choriambico, quod Asclepiadeum nominatur.


   Inuentor rutili dux bone luminis,
Qui certis uicibus tempora diuidis,
Merso sole chaos ingruit horridum,
Lumen redde tuis, Christe, fidelibus.


    Per Christum genitum, summe Pater, tuum,
In quo uisibilis stat tibi gloria,
Qui noster Dominus, qui tuus Unicus,
Spirat de patrio corde Paraclitum.
   Per quem splendor, honor, laus, sapientia,
Maiestas, bonitas, et pietas tua
 Regnum continuat nomine triplici,
Texens perpetuis secula seculis.





THEODULFI AURELIANENSIS EPISC. FRAGMENTA SERMONUM ALIQUOT.

 Ad uirtutes difficile consurgimus, ad uitia sine labore delabimur. Ista enim prona, illa ardua sunt. Grandes enim sudores perpetimur ut ad celum conscendere  ualeamus. Quemadmodum ad uirtutum tendentes culmen non a summis inchoant, sed a modicis, ut sensim ad altiora pertingant; ita et qui  dilabuntur ad uitia non statim a magnis criminibus incipiunt, sed a modicis assuescunt, et sic in maximis proruunt. Nihil prodest admixto malo agere bonum, sed prius est cohibendum a malo, deinde exercendum bonum. Hoc enim indicat propheta cum dicit: Quiescite agere peruerse, discite benefacere . Prius uitia exstirpanda sunt in homine, deinde inserende uirtutes. Nam coherere et coniungi non potest ueritas cum mendacio, pudor cum petulantia, fides cum perfidia, castitas cum luxuria. Luxuria uero carnis ideo notabilis est omnibus, quoniam statim per se turpis est: et tamen pensante Deo, superbia minor est. Sed qui detinetur superbia et non sentit, labitur carnis luxuria, ut pro hac humilietur, et a confusione surgat et a  superbia. Omnis peccans superbus est, eo quod faciendo uetita, contemptim habeat diuina precepta. Recte ergo initium omnis peccati superbia, quia nisi precesserit mandatorum Dei inobedientia, transgressionis non sequitur culpa. Superbia sicut origo est omnium criminum, ita ruina cunctarum uirtutum. Ipsa est enim in peccato prima, ipsa in conflictu postrema. Hec enim aut in exordio mentem per peccatum prosternit, aut nouissime de uirtutibus deiicit. Inde et omnium peccatorum est maxima, quia tam per uirtutes quam per uitia humanam mentem exterminat; ex culpa superbie plerumque in abominandam carnis immunditiam itur, nam alterum pendet ex altero. Sed sicut per superbiam mentis itur in prostitutionem libidinis, ita per  humilitatem mentis salua fit castitas carnis. Deus autem nonnunquam deiicit occultam mentis superbiam per carnis manifestam ruinam. Libidinis nasci immunditiam de animi occulta superbia, exemplo primi hominis aperitur; qui mox ut per superbiam contra Deum tumuit, statim carnis libidinem sensit, et pudenda operuit. Nonnunquam gemino uitio Christianus a diabolo appetitur, et occulto per elationem, et publico per libidinem; sed Dei seruus discrete utrumque pensans sic cauet libidinem, ut non incurrat elationem, et sic tremit elationem, ut non resoluat animum ad libidinem. Luxuriosis atque superbis demones plus fautores existunt, dumque in ceteris uitiis spiritus maligni deseruiunt, his tamen maiori familiaritate iunguntur, eisque amplius  iuxta desiderium famulantur. Principaliter his duobus uitiis diabolus humano generi dominatur, id est, per superbiam mentis et luxuriam carnis. Unde et Dominus ad Iob loquitur de diabolo dicens: Sub umbra dormit, in secreto calami, in locis humentibus ; per calamum enim inanis superbia, per loca humentia carnis demonstratur luxuria; per hec enim duo uitia diabolus humanum possidet genas, uel dum mentem in superbiam erigit, uel dum per luxuriam carnem corrumpit. Ex corde enim primum fornicationes sunt auferende, ut non prorumpant in opere. Hinc est quod per prophetam dicitur: Accingite lumbos uestros super ubera uestra ; hoc est in corde libidines resecate.  Quando ergo impulsu demonum mens ad delectationem fornicationis impellitur, diuini iudicii etiam et eterni tormenta incendii ante oculos proponantur: quia nimirum omnis pena tentationis grauioris supplicii formidine cercetur; recordatio ardoris gehenne ardorem excludit luxurie. A Deo datur continentia, sed petite et accipietis. Tunc autem tribuitur, quando Deus gemitu interno pulsatur. Amanda est pulchritudo castitatis, cuius gustata delectatio dulcior inuenitur quam carnis. Castitas enim fructus suauitatis est, pulchritudo inuiolata sanctorum, sanitas corporis, securitas mentis. Nam qui se continentiam habere confidit, et ab aliis terrenis desideriis se non subtrahit, quamuis hunc luxuria carnis non polluat, diuersa tamen mundane conuersationis  operatio maculat. Omne tamen peccatum per penitentiam recipit uulneris sanitatem. Non potest quisquam spiritalia bella transire, nisi prius edomauerit ardorem cupiditatis. Non potest ad contemplandum Deum mens esse libera, que cupiditatibus huius mundi incumbit. Omni peccato peior est auaritia, et amor pecuniarum. Unde et per Salomonem dicitur: Nihil est scelestius quam amare pecuniam ; cupiditas omnium criminum materia est. Unde et Apostolus ait: Radix omnium malorum est cupiditas . Si ergo succiditur radix criminum, non pullulant cetere soboles peccatorum. Cupiditas enim Christum uendidit, uendidit uitam, comparauit mortem: nec mirum, quia morientes inferni ignibus deputantur, qui uiuentes  flammam cupiditatis sue non exstinxerunt. Utile est cauere gulam ciborumque concupiscentiam. Quid enim tam noxium quam ut animus seruiat uentri et escis, que sunt destruenda, testante Apostolo: Deus autem et hunc et hec destruet . Non ad luxuriam nec ad satietatem, sed tantummodo ut corpus sustentetur ad opus Dei, epulis est utendum. Sicut enim omnes carnales cupiditates abstinentia resecantur, ita omnes anime uirtutes edacitatis uitio destruuntur. Neque enim potest quispiam uirtutum perfectionem attingere, nisi prius edomauerit uentris ingluuiem. Nemo potest dominari ceteris uitiis, nisi prius restrinxerit uitium gule. Non potest quisquam a semetipso facile spiritus immundos expellere, nisi per abstinentiam gule. Tunc enim hostes  qui extra nos sunt a nobis fortius superantur, cum prius que intra nos sunt uitia exstinguuntur. Nam frustra foris agit bellum, qui intus habet periculum. Esce crapulam, potus ebrietatem generat. Ebrietas autem perturbationem gignit mentis, furorem cordis, flammam libidinis. Ebrietas ita mentem alienat, ut ubi sit nesciat. Unde et in Prouerbiis, Potentes, inquit, iracundi sunt: uinum non bibant, ne cum biberint, obliuiscantur sapientiam . Plerisque laus est multum bibere et non inebriari. Audiant hi aduersum se prophetam dicentem: ue qui potentes estis ad bibendum uinum, et uiri fortes ad miscendam ebrietatem . uino multo deditos, et luxuriose uiuentes, Isaias sic arguit dicens:  ue qui consurgitis mane ad ebrietatem sectandam, et potandum usque ad uesperam, ut uino estuetis . De talibus alio in loco dicitur: ue tibi, ciuitas, cuius rex iuuenis est, et cuius principes mane comedunt. Multi etiam a mane usque ad solis occubitum ebrietati et gule uoluptatibus seruiunt, nec intelligunt cur nati sunt, sed consuetudine belluina detenti, luxurie tantum tota die epulisque inseruiunt. Clamat Iel propheta his qui ebrietati seruiunt, dicens: Expergiscimini ebrii et flete, et ululate omnes qui bibitis uinum in dulcedine . Sollicite igitur cum discretione moderanda est carnis cura, ne quid nimis: nam quidquid nimis et ultra modum est, perniciosum est; quidquid autem cum modo et temperamento fit,  salutare: in omni opere ergo modum et temperamentum oportet habere. Ideo alia sunt precepta que dantur fidelibus communem in seculo uitam degentibus, atque alia seculi huius renuntiatoribus. Illis enim dicitur ut sua omnia bene gerant, istis ut sua omnia derelinquant: ad perfectum enim non sufficit abnegatis omnibus suis, nisi et seipsum abneget secundum Euangelium, id est, nisi uoluntates proprias relinquat ac moribus prauis renuntiet: ut qui erat superbus, sit humilis; qui erat adulter, sit castus; qui erat iracundus, esse studeat mansuetus; qui erat animosus, patiens esse contendat; qui auarus, sit largus; qui contra proximum suum odio uel inuidia tabescit, dilectionem Dei et proximi puram in corde retineat. Sicque singulis uitiis singulas  uirtutes contrarias opponat, et bonis se moribus adornare studeat, ut de uitiis ueniam et de bonis actibus premium mereatur. Namque Dominus ait: Qui uult uenire post me abneget semetipsum . Ergo qui non rigida intentione professionem monachi sectantur, quanto superni amoris propositum dissolute appetunt, tanto procliuius ad mundi amorem denuo reducuntur. Nam professio non perfecta presentis uite repetit desideria, in quibus etsi nondum se opere iam alligat, tamen cogitationis amore: ideo malis est bonum cogitationibus fortiter repugnare. Qui enim ad hoc professionem sanctitatis pretendit ut aliis quandoque preesse desideret, iste non discipulus Christi, sed prauitatis sectator existit, quia non pro Deo, sed pro seculi  amore portare studet crucis Christi laborem. Qui mundum deserunt, sed tamen uirtutes preceptorum sine cordis humilitate sequuntur, isti quasi de excelso grauiter corruunt, quia deterius per uirtutum elationem deiiciuntur, quam per uitia prolabi potuissent. Omnis Dei seruus de suis meritis non debet attolli, dum posse uideat ex inferioribus sibi prelatiores alios fieri. Semper conscientia serui Dei humilis esse debet et tristis, scilicet, ut per humilitatem non superbiat, et per utilem merorem cor ad lasciuiam non dissoluat. Dei seruum sine intermissione legere et operari oportet, ne forte mentem otio deditam spiritus fornicationis subripiat. Cedit enim labori uoluptas, animum autem uacantem cito  preoccupat. Contuere Salomonem per otium multis fornicationibus inuolutum, et per fornicationis uitium usque in idololatriam lapsum. Hi uero qui pro Dei timore seculo renuntiant, et tamen curis rerum secularium implicantur, quanto se rerum studiis implicant, tanto se diuine subtrahunt caritati. Qui simul et terrenis parere curis et diuinis se exercere student, utrumque complecti non ualent, sicut Christus ait: Nemo potest duobus dominis seruire . Nisi enim prius a secreto cordis expellatur importuna secularium multitudo curarum, anima que intrinsecus iacet nequaquam resurgit. Arguitur eorum tepor qui, Deo uacare uolentes, mundoque renuntiant, et curas proprias aspernantur, sed dum propinquorum utilitates procurant, a Dei amore se  separant. uir spiritualis prodesse debet sue propinquitati, tamen cauere ne dum illis gratiam carnis prestare studet, ipse a spirituali proposito non declinet. Multi enim monachorum amore parentum non solum terrenis curis, sed etiam forensibus iurgiis inuoluti, et pro suorum temporali salute suas animas perdiderunt. Sicut nostra nobis non odienda est anima, sed eius carnales affectus, ita nec parentes a nobis odiendi sunt, sed eorum impedimenta, que nos ab itinere recto prepediunt. Dum tamen Dominus ita precepit a nobis parentes odiri sicut animas nostras. Nemo enim perpendere potest, quanti sit ponderis declinare a bono et facere malum, nisi prius toto mentis annisu conuertitur ad Deum. Tripertitum describitur esse uniuscuiusque  conuersi profectum, id est, primum corrigendi a malo, secundum faciendi bonum, tertium consequendi boni operis premium. Ideoque festinare debet ad Deum penitendo unusquisque dum potest, ne si dum potest noluerit, cum tarde uoluerit, omnino non possit. Proinde propheta ait: Querite Dominum dum inueniri potest, inuocate eum dum prope est . Et ubi inueniri potest, nisi in hac uita, in qua etiam prope est omnibus inuocantibus se in ueritate iehsu Christus Dominus noster, qui omnibus in se ueraciter fideliterque credentibus uitam et gloriam sempiternam preparabit?



DE OMNIBUS ORDINIBUS HUIUS SAECULI.

Quoniam peccatum quodcunque delectat aut subripuit,  sit nobis in memoria; quod iam deleta sunt peccata nostra, non perdamus premium sanguinis Christi, nec maculemus stolam anime per iniquitatem, aut rapinam, aut concupiscentiam. Iacuimus, iam erecti sumus; uulnerati fueramus, iam sumus sanati: non erit excusatio. Qualescunque diabolus ad malum potest inuitare, non potest trahere; delectationem infert, non potestatem; consilium ingerit, non conflictum. Nunc ergo propter partum beate Marie, sit mihi sermo ad uirgines, siue ad uiros, siue ad feminas, siue ad uiduas, siue potentes, siue pauperes, siue seruos, non est apud Deum nisi meritorum discretio. Audite me itaque quicunque dono Christi in corpore uirgines estis, generaliter loquor  ad omnes. Audite me itaque quicunque se agnoscit esse quod dico, studeat ut et corde sit uirgo: sic gaudeat de lucro corporis, ut non habeat damnum anime: gaudeat tamen de tam pretioso dono Christi, gaudeat cum humilitate, fleat cum pietate, agat gratias quia tantam felicitatem in integritate portat, letetur quia secuturus est Agnum quocunque ierit: si tamen in ore eius, sicut legimus in Apocalypsi, mendacium non inueniatur, oret pro perseuerantia, ut non illi qualiscunque delectatio seculi, aut inuidia diaboli, tantum donum tollat, tantam claritatem innubilet, tantum nitorem infuscet, teneat fortiter, non perdat rem irreparabilem, non uno momento delectationis amittat gratiam corporis: non contrahat turpitudinem anime  per pulchritudinem forme corrupte; non illum concupiscentia uincat. Si me audierit, permanet; quod si non audierit, amissurus est quod nunquam reparaturus. Iterum ad uos mihi sermo est. Qui coniuges habetis, moneo ut caste habeatis. Nam Elisabeth, que longeuis temporibus caste cum marito uixerat, et ambo fideles ante Deum fuerant, meruit iam de mortuo semine habere filium, qui et sanctitatem parentis ornaret et predicatione multos infideles conuerteret. Iterum uobis loquor que estis uidue, custodite uiduitatem, non estote uerbose, sed cum silentio exspectate Dominum, qui pupillum et uiduam suscipiet. Sed bona uidua illa que in oratione est, et humilitate, in eleemosynis prompta. Si certe unde faciat non habet, uoluntatem bonam et  sinceram cogitationem habeat. Mulieres, non maledicite, non iurate, non estote prompte ad loquendum. Forte dicitis importunum esse quod ista dico: non mihi facere [Forte, tacere] licet; plus timeo illum qui iubet quam illum qui detrahit. Ego dico, qui agnoscit, emendet; qui in se non recognoscit, gaudeat, et teneat, ut aliis pro salute dicere possit. Nunc iam ad uos loquor, penitentes, qui penitentiam in ecclesia accepistis et agitis, perseuerate in fletu, in compunctione docte plangite. Quid est docte plangite? non querite in oratione temporalem rem, sed eternam beatitudinem, remissionem peccatorum: qui sic orat, ipse docte plangit. Non cadant ad terram inanes lacryme uestre, quia uerax est ille qui per Prophetam dicit: Posui lacrymas  meas in conspectu tuo . uos modo satis debetis Deum amare, et de timore iam ad dilectionem transire. Quia legimus in Euangelio de peccatrice illa, cui multum dimittitur, multum dilexit , et ideo multum debetis diligere Deum, qui uos exspectando, et non puniendo, ad penitentiam perducere dignatus est. Nunc uero ad uos sermo est, pauperes. uos dico pauperes qui mendicatis, qui de eleemosynis Christianorum uiuitis,  consolamini; tribulatio uestra conuertetur in letitiam et dolor uester in gaudium. Non uobis sit ingratum quod mendicatis, nec ideo in corde uestro aliquid contra Dominum dicatis. Quia ille iustus et pius est in omnibus operibus suis, et te ideo fecit pauperem, ut sufferendo inopiam, eternam uitam acquireres, et diuitem ideo fecit, ut dum tibi superflua daret, remedium peccatis acquireret: et ideo patientes estote, exspectate Dominum. Etiam ad uos mihi sermo est, serui, quicunque dominos carnales habetis, quicunque seruitii conditionem habetis, obedite dominis uestris, diligite ex corde, non ad oculum seruientes, sed ministerium ex amore facientes. Quia et illos Deus constituit, ut uobis dominentur, et uos ut seruiatis; bene seruite, quia de  bono seruitio mercedem habebitis; si boni fueritis, meliores eritis dominis malis. Quia apud Dominum anima uniuscuiusque non est de nobilitate discernenda, sed opere; nec genere, sed actione. Ideo nunc ad omnes mihi sermo fuit, quia Christus pro nobis mortuus est: et ideo seruate que dixi ut de uobis fructum habeam, et uos omnes in celestibus, ubi frumenta congreganda sunt, misericors Dominus intromittat, qui uiuit et regnat in secula seculorum. Amen.

[a 1Kb] uis nunc, carissime frater Desideri, ut tibi quasi de luminaribus firmamenti, que toto mundo refulgeant, pauca de scriptoribus, qui nobis multa de obscuritatibus, que propter carnalem intelligentiam impediunt ad splendorem considerationis spiritualem  proferre potuerunt manifestissime? Dicam, ut uereor, Susanne Helcie filie in me sententiam, iniquo iudicio presbyterorum dicentis ne impleatur: angustie sunt mihi undique, et mihi similiter sunt angustie? Si enim uoluero ex his reprehendere, aduersarios atque inimicitias ubique concitabo; si autem uoluero, quod postulasti nunquam inuenies, sed cuius tam uoluntatem condemnari, quam multorum consilium transire, uel despicere esse uidetur. Qui unusquisque eorum in Scripturis sanctis diligenter laudare meruit. Sed omnes leniter leuiterque cum omni amore tanquam ut utrumque pacifice impleam augustissimus episcopus uolans per montium culmina, quasi aquila, ea que in montium radicibus fiunt, non considerans multa celorum spatia,  terre situs, et aquarum circulum, claro sermone pronuntiet. Qui enim in lignum fructuosum ascendere uult, paulatim ad superiora et maiora carpere festinat, ramos autem proximos paruulis relinquunt [Forte, relinquit]. Nos autem paruuli sumus. Obsecro uos, fratres dilectissimi, ut erga subditarum plebium profectum et emendationem uigilantissima cura laboretis.





THEODULFI CARMINA.



LIBER PRIMUS [a 1Kb] PARAENESIS AD IUDICES.


 Iudicii callem censores prendite iusti,
   Et uestri spernant auia curua pedes.
Hoc iter ad celum ducit, trahit illud ad umbras,
   Hoc pia uita tenet, mors habet illud hians.
Ergo cauete uiri scatebras Acherontis adire,
   Quo Styx Cocyti, quo furor omnis inest.
At, paradise, tuis nil gratius edibus exstat,
   Quo mala nulla insunt, quo bona cuncta manent.
Si mihi mille forent centeno in gutture lingue,
   Aerea uox cunctis ferrea uerba daret,
Non possem, fateor, tot promere sedis amene
   Gaudia, que capiunt qui bene iura tenent.
Sed neque penarum percurrere monstra loquendo
   Possem, que patitur fraudis amica cohors
Iudicio pietas, pietati industria detur,
    Quo teneant nullum munera seua locum.
Hoc ueteris clamat peragendum pagina legis,
   Nullius hoc uatum lingua beata tacet.
Hoc euangelicus lituus per compita mundi
   Mugit, apostolicus hoc quoque sermo tonat.
Hec patriarcharum res uexit ad ardua nomen,
   Inde prophetarum sancta caterua cluit.
Quique ducum ac regum hoc sanctum limite callem
   Obtinuit, potitur omnibus ille bonis.
At qui errore duce scabrosa per auia uecti
   Hanc liquere uiam, hos bona cuncta simul.
Numinis interpres Moses fidissimus almi
   Conloquio fruitur plebe stupente Dei.
Ille quaterdenis eremi per deuia lustris
   Diuitem opum populum rexit honore Dei,
 Semper amans equum, semper fera premia temnens,
   Exemplo et uerbis norma salutis erat.
Maternis Samuel natus uotisque fideque,
   Illius et dono qui bona cuncta creat.
Tempus qui ante facit que tempore condita monstrat,
   Cui simul est presens quod fuit et quod erit.
Omne genus fraudis spreuit bona cuncta secutus.
   Nec pretio est usus, uilis aselle, tuo.
Quid referam resono modulantem carmine regem,
   Qui tota studuit mente placere Deo?
Cui bene cuncta simul parent in laude tonantis,
   Ars, caro, mens, plectrum, uox, lyra, corda, chorus?
 Cantibus et gestis, et totis nisibus iste
   Probra cauenda monet, iura tenenda docet.
Iustus, ait, Dominus moderati iuris amator,
   Cuius ouans uultus omnia iusta uidet.
Hic ita censores prauos his uocibus hiscens
   Admonet, et monitis talibus ora mouet.
Ut quid iudiciis totiens instatis iniquis,
   Et fera peccantum sumitis ora simul?
Pauperis ad causam concurrite, siue pupilli,
   Et miser et pronus iustificatus eat.
uos inopes manibus peccantum demite diris.
   Huic prolixa stylo talia plura canit.
Huius in immensum ueneranda potentia tendit,
   Quiuit heri felix qui pater esse sui.
Hic aduersorum crebra est fornace recoctus.
    Hinc uirtute cluit, exsuperat uitia.
His eius quoniam caruit clarissima proles,
   Hinc leua dextrum mente reliquit iter.
Quo mage uomer humum subiectam sauciat uncus,
   Est hinc spina minus, hinc mage parta seges.
Rex fuerat sapiens, legum et moderamine iustus,
   Femineis captus ni foret hic laqueis.
Heu bona tot linquens tanta est ab probra uolutus,
   Nectar dulce meri sic male perdis acor.
Creuit et Ezechie uenerandi gloria regis,
   Iustitie meritis et pictatis ope.
Cui tria Cunctipater uoluit superaddere lustra,
   Mortis et occasu cui pia uita redit.
Edocet hic populum patrias edicere leges,
   Et fugere erroris impedimenta mali.
 Fregit in excelso compostum monte Chelydrum,
   uite hic causa prius, postmodo mortis erat.
Sic medici scalpro qui se transfigit acuto,
   Inde salus aliis, huic uenit atra lues.
Hec tibi Iosias fuit obseruantia princeps,
   Hecque celebre tulit nomen ad alta tuum,
Impia qui sceleris demis monumenta uetusti,
   Et patrias leges qua potes usque nouas.
Qui decedenti datus ei pia gloria regno,
   Quem uespertini temporis ordo dedit.
Sic ostrum limbus, sic claudit prandia uinum,
   Post fructus anni pinguis oliua uiget.
Ingens turba patrum quibus hoc opus instituendum est,
    Quos pia lex retinet, quosque referre mora est.
 Sepe ego pollicitis censores linquere cerno
   Iura, aurumque auido gutture et ore sequi.
Sepe ego ne capiant studeo reuocare uolentes.
   Sunt mage quis uelle est, cui modo nolle minus,
In riuos dum quis spatiosum diribet amnem,
   Pars minor in riuis, maior in amne fluit.
Sepe ego dum prauos de talibus arguo rebus,
   Hac sibi clam dicunt me quoque sorte parem.
Sepe etiam tales cum non sint, suspicor esse:
   Cum mihi sint plures, hac lue liber ero.
Non potis est morbis artarier omnibus eger,
   Saltem una e multis pestis abesse potest.
    [a 1Kb] Prefectura mihi fuerat peragenda tributa,
   Resque actu grandes, officiumque potens.
Nulli ui, studiisque piis, armisque secundus
    Rex dedit hanc Carolus, primus ad omne bonum.
Cui parent Walis, Rhodanus, Mosa, Rhenus et enus,
   Sequana, uisurgis, Wardo, Garumna, Padus,
Rura, Mosella, Liger, uulturnus, Matrona, Ledus,
   Ister, Atax, Gabarus, Olitis, Albis, Arar.
Quo synodus clerum, populum lex stringeret alma,
   Duxque foret cunctis regula calle suo.
Ecclesie sanctus matris quo cresceret ordo,
   Urbibus et ualidis mosque decorque pius,
Quas Arar, et Wardo, Rhodanus quas alluit acer,
   Elauris, siue his connumerandus Atax,
Quasque Alpes Latio, Libya discriminat equor,
   Quasque Pyreneus orbe ab Ibere tuo,
Seu quas Lugdunum Arcturo aut Aquilone reuellit,
   Resque Aquitana tuis pulchra Tolosa locis.
 Heserat hac nobis Laidradus sorte sodalis,
   Cederet ut magnus hac releuante labor.
Noricus hunc genuit, hunc tu Lugdune futurum
   Pontificem speras relligionis ope.
Arte cluit, sensuque uiget, uirtute redundat.
   Cui uita ad superam transitus ista manet.
Iam Lugdune tuis celsis post terga relictis
   Menibus, aggredimur causa quod optat iter.
Saxosa petimus constructam in ualle uiennam,
   Quam scopuli inde arctant, hinc premit amnis hians.
Inde ualentinis terris urbique iacenti,
   Rupee nos dedimus hinc Morenate tibi.
Post et Arausinas terras, et Auennica rura
   Tangimus, et fines quos tenuere Gete.
 Inde Nemausiacas sensim properamus ad arces,
   Quo spatiosa urbs est, resque operosa satis.
Hinc Madalona habuit leuam, Sextantio dextram:
   Hic scabris podiis cingitur, illa mari
Quis bene transitis, Agathem mox parte sinistra
    Liquimus, et nosmet tecta Beterris habent.
Mox sedes Narbona tuas, urbemque decoram
   Tangimus, occurrit quo mihi leta cohors,
Relliquie Getici populi, simul [b 1Kb] Hespera turba
   Me consanguineo fit duce leta sibi.
Inde reuisentes te Carcassona, Redasque,
   Menibus inferimus nos cito Narbo tuis.
Undique conueniunt populi clerique caterue,
   Et synodus clerum, lex regit alma forum.
Quis bene compositis, nos tandem opulenta recepit
   Urbs Arelas, ciues quam statuere sui.
Urbs Arelas, aliis que pluribus urbibus exstat,
   Prima gradu tamen est, Narbo, secunda tibi.
Quo synodo cleri, legum moderamine plebis
   Pectora contudimus iuris et artis ope.
 Massilia Argolica nos cepit condita gente;
   Aruum et Aquine urbis, siue, Cauelle, tuum.
Ast alias lustrare uetat per singula casus,
   Quarum nos populus quo sumus omnis adit.
Aequoris insani fera quas uicinia ledit,
   Aere corrupto et tabidus efflat odor.
Quasque leuant colles, aut uallis strangulat ima,
   Quas fera pulsat hiems, grando, pruina, niues.
Illic et dumis, et acute stramine cautis,
   Abruptisque cauis continuatur iter.
Ima tenent ualles, tendunt ad nubila montes,
   Precipites amnes montis ab arce ruunt.
Magna cateruatim nos concio sepe frequentat,
   Aetas quos dicat sexus et omnis habet,
Paruulus, annosus, iuuenis, puer, innuba, celebs,
    Maior, ephebus, anus, masque, marita, minor.
Quid moror? instanter promittit munera plebes,
   Quodque cupit, factum, si dabit, esse putat.
Hoc animi murum tormento frangere certant,
   Ariete quo tali mens male pulsa ruat.
Hic et crystallum, et gemmas promittit Eoas,
   Si faciam alterius ut potiatur agris.
Iste graui numero nummos fert diuitis auri,
   Quos Arabum sermo, siue character arat,
Aut quos argento Latius stylus imprimit albo,
   Si tamen acquirat predia, rura, domus.
Clam nostrum quidam submissa uoce ministrum
   Euocat, ista sonat uerba sonanda mihi:
Est mihi uas aliquod signis insigne uetustis,
   Cui pura et uena, et non leue pondus inest
 Quo celata patent scelerum uestigia Caci,
   Tabo et stipitibus ora soluta uirum.
Ferrati scopuli, uarie seu signa rapine,
   Humano et pecudum sanguine tactus ager.
Quo furor Herculeus uulcanidis ossa retundit,
    Ille fero patrios ructat ab ore focos.
Quoue genu stomachum, seu calcibus ilia rumpit,
   Fumifluum claua guttur et ora quatit.
Illic rupe caua uideas procedere tauros.
   Et pauitare iterum post sua terga trahi,
Hoc in parte caua, planus cui circulus ore est,
   Nec nimium latus, signa minuta gerens,
Perculit ut geminos infans Tyrinthius angues,
   Ordine sunt etiam gesta notata decem.
At pars exterior crebro usu rasa politur,
   Effigiesque perit attenuata uetus,
Quo Alcides Calydonque amnis, Nessusque diformis
   Certant pro specie Deianira tua.
Inlita Nesseo feralis sanguine uestis
   Cernitur, et miseri fata pauenda Lyche.
 Perdit et Anteus dura inter brachia uitam,
   Qui solito sterni more uetatur humo.
Hoc ego sum domino 
   Laturus, uotis si fauet ille meis.
Pars numerosa subest populi, matrum atque uirorum,
   Infantum, iuuenum, sexu ab utroque simul:
Quos pater et genitrix sub libertatis honore
   Liquere, ex illo libera turba manent.
Quorum si chartas uitiem, uase ille uetusto,
   His ego, tu donis mox potiere meis.
Alter ait, mihi sunt uario fucata colore
   Pallia, que misit, ut puto, toruus Arabs.
Quo uitulus matrem sequitur, quo bucula taurum,
   Concolor est uitulo bucula, bosque boui.
 Splendorem spectes, iunctamque coloribus artem,
   Utque rotis magnis iuncta sit arte minor.
Est mihi cum quodam de armentis questio pulchris,
   Pro quibus ista paro congrua dona dare.
Pro uitulis uitulum, pro tauris offero taurum,
   Pro uacca uaccam, pro boue dono bouem.
Pocula promittit quidam se pulchra daturum,
   Si modo que poscit non sibi danda darem:
Interiusque aurum exterius nigredo decorat,
   Cum color argenti sulphure tactus abit.
Quis bene fulcra nitent, et pulchra toreumata. Pannos,
   Alter ait, dabimus, que rogo si dederis.
uitibus atque oleis, herbis ornatus et hortis,
   Inriguus patris est morte relictus ager.
 Inde mihi partes fratresque sororque requirunt,
   Consorte hunc nullo solus habere uelim.
uoti compos ero, tibi si mea uota placebunt,
   Que do si capias, que rogo rite dabis.
Subripere ille lares socii cupit, iste nouales.
   Ambo aliena quidem, hic tenet, ille cupit.
Alter ut acquirat, ne perdat aduritur alter,
   Iste ensem et galeam, hic dare scuta parat.
Res patris unus habet, frater cupit alter habere,
   Et dare uult mulos alter, et alter equos.
Hec pars diues opum, pars instat cetera plebis,
   Quod querant omnes, quodque querantur habent.
Sed nec eis deerat dandi tamen apta uoluntas,
   Diuersis unus uiribus usus erat.
 Magna ut maiores, sic promunt parua minores,
   Dum fore que cupiunt hac sibi sorte putant.
Iste tuo dictas de nomine Corduba pelles,
   Hic niueas, alter protrahit inde rubras.
Linea qui potis est, qui non, fert lanea dona,
   Tegmen et hic capitis, hic pedis, ille manus.
Quo facies humore leui palmasque solemus
   Tergere, quis dandum textile munus habet.
Serinia danda parant alii, nec defuit ille,
   Cereolas rotulas qui dare uellet ouans.
Singula quis referat? fidebant munere cuncti,
   Nec se quis quiddam ni det habere putat.
O scelerata lues, partes diffusa per omnes,
   O scelus, o furor, ores truculenta nimis,
Que sibi captiuum totum male uindicat orbem,
    Nec deest qui det, nec qui male capta ferat!
Flectere sic properant me, nec tamen esse putarent
   Talem, ni talis ante fuisset ibi.
Nemo in aquis apros, in siluis squamea dona,
   Inque rogos undis, in face querit aquas.
Thura Sabeus ager, Gangetis eburnea monstra,
   Grippes [Gryphes] et Hyrcanus, balsama Syrus habet.
Singula lege sua, assiduo queruntur et usu,
   Et fore mortales quod fuit ante putant.
At sua cum cernunt uerborum spicula frangi,
   Et nil promissi tela ualere sui,
Meque uelut fortem post prelia firmiter urbem
   Stare, atque arte sua non potuisse capi,
Rem mox quisque suam querit, sua quisque recepit
    Iura, nec insidiis meque suosque premunt.
Sic quicunque uidens aditum, quo sepe solebat
   Furari, obstrusum, spe sine transit iter,
Sed ne actus nostros discretio linqueret alma,
   Resue putarentur he simulanter agi.
Neue forem multis nouitate notabilis ipsa,
   Horreretque bonum proximitate mali:
Spernere contempsi que dat concordia princeps,
   Que ut societ mentes datque capitque libens,
Et commune facit cuius bene postulat usus,
   Multaque cum habeat, nil docet esse suum.
Hec ego pertractans sumebam parua libenter,
   Que non seua manus, chara sed illa dabat.
Scilicet arboreos fructus, hortique uirentis,
   Oua, merum, panes, cornipedumque cibos.
 Sumpsimus et teneros pullos, modicasque uolucres,
   Corpora sunt quarum parua, sed apta cibis.
O felix omnis uirtus, discretio si quam
   uirtutum nutrix temperat, ornat, alit!
Que errabunda meos paulo est digressa per actus,
   Ad ceptum redeat nostra Camena melos.
Aequa tibi iuste sint iudex pondera libre,
   Ut sua quisque libens hac tribuente ferat.
Nec sit auara lues, nec amor, zelusque, timorque,
   Que turbent, firmus stet tibi mentis apex.
Proh dolor, his rebus pietas cito pellitur equi,
   Eius et inuadunt frausque dolusque locum.
Quattuor he sontes, tribus est nam sontior una,
   Que est radix cunctis dira cupido malis;
 Muneris inualidas acceptio uertere mentes
   Adsolet, a uero iusque fugare pium.
Non solum argento res hec inolescit et auro,
   Prepetis aut campos ungue cauantis equi,
Murice uel rutilo, gemmis, aut syrmate pulchro,
   Aut rebus uariis quas uela ferre solet.
Sed leuibus uerbis, paribusque uolantibus auris,
   Blanditie uento mens quibus acta tumet.
uestis honos color est, marsupia pondere gaudent,
   In tenues uentos aura fauoris abit.
Scilicet his saltim terreni gloria lucri,
   Illis econtra nil nisi uentus inest.
Iudicis ingenium cito turbat munere diues,
   Hoc quia ferre nequit, it tremebundus inops.
Hic magis, ille magis spondent se sepe daturos,
    Hic tamen acquiret qui potiora dabit.
Est quem nec testes, nec lex, nec chartula fulcit,
   Sicque forum cunctis his spoliatus adit.
Omnia fert secum, si cum libet Accipe dicit,
   Omnibus est fretus, si dare plura queat.
Parcite censores huic succensere labori,
   Tollere qui crimen non adhibere parat.
Non ego quorumdam diffundo crimen in omnes,
   Cuique sit ex merito lausue pudore suo.
Heu scelus est ullis pro rebus linquere uerum,
   uendere seu gratis quod dare quemque decet.
Nolo dolo reri uel acerba fraude carere,
   Et si pro iusto munera iure feras.
Arbiter est equum, est et iniquum uendere certans,
   Nam scelus hic unum perpetrat, ille duo.
 Hic quia ius uendit, quod debet dedere gratis,
   Ille quia id temnit, sed tamen inde capit.
Qui fera iudicio pro recto premia querit,
   Ille tuum peragit, fraus inimica, nefas:
Qui dare que debet gratis pia munia iuris.
   Indigni pretii pensat auarus ope.
Te si forte furor peruasit pestis auare,
   Stet ratio, et docili sic tibi uoce canat:
Cerne quod Altithronus temet speculetur ab alto,
   Queque facis summa singula mente notet.
Qui iudex testisque simul uindexque malorum est,
   Qui dare digna bonis scit mala siue malis.
Si tamen e contra Cape munus personet illa,
   Quod modo des sociis, postmodo temne capi.
 Cui uictrix ratio contra stans, Improba dicat
   Pestis abi, et totam se tibi reddat agens.
Non sitis hec explenda tibi est, qua feruidus ardes,
   Quo magis hac biberis, hinc tibi maior erit.
Aestuat inde magis, quo plus ligna accipit ignis,
   Sic et habere cupit, quo mage quisquis habet.
Sanguine fit maior congesto semper hirundo,
   Et magis inde sitit, quo magis illa bibit.
Ergo studeto precor furiosum pellere morbum,
   Me medicante fero uulnere sanus eris.
Illius alma manus cum te sanauerit egrum,
   In te hec regnet, eat pestis acerba procul.
Cum te causarum uocat ad fora turbida clangor
   Estque ministerii res peragenda tui,
Principio loca sancta libens adeunda require,
    Que pete, dumque petis fer pia uota Deo,
Et supplex exposce tuos ut dirigat actus,
   Nec sinat ulla geri ni placitura sibi.
Nam modus est cunctis seruandus in actibus iste,
   Cum res quelibet est incipienda tibi.
Ius regnumque Dei censemur querere primum,
   Omnia ut hac nobis adiiciantur ope.
Marmore si tali iacias fundamina prima,
   Firmius omne pium hinc bene surgit opus.
O semel, o quater, o numeri sine lege beatum,
   Quod tibi Christe lapis inclyte adheret opus.
Mox de more fori celer appete claustra sonori,
   Quo te fors spectat litigiosa cohors.
Dum redis, isque, sonet si uerba precantia pauper,
   Qui se post dicat non tibi posse loqui.
 Cum populo stipatus eas, foribusue superbis,
   Plebe inhiante foris, ipse receptus eris.
Te prope fidus eat iustusque piusque minister,
   Quo duce post tibimet pauper adesse queat.
Cui dicas, hominem conspectibus addito nostris,
   Magna querelosis qui dabat orsa sonis.
Et residens eius primum bene discute causam,
   Ordine post currant singula queque suo.
Ad fora fors queris ueniendi tempus et horam.
   Accipe consilium, mane uenito, meum.
Perque diem totum non te labor iste grauabit,
   Hinc seges est maior, quo mage quisquis arat.
Qui legem ut caperet ieiunia magna peregit,
   Fertur in hoc actu continuasse dies.
uidi ego censores ad iuris munia tardos,
    Munera nam fateor ad capienda citos.
Hora adsunt quinta, norunt discedere nona,
   Tertia si adducat, sexta reducit eos.
Nam dare si debent, nona; si prendere, prima
   Adsunt, estque citus qui modo serus erat.
Sic sua dum sonipes frenarier ora lupatis
   Senserit, exsiliet, pabula sponte petet.
Ledere qui semper, nunquam prodesse paratus,
   Sat cito, cum nunquam debeat, ille uenit.
Crapula uitetur semper, plus tempore eodem,
   Quo pia iustitie lora regenda manent.
Nam qui se nimiis epulis somnoque sepelit,
   Corporis atque anime uim sibi demit hebes.
Cum uenit ad causas nudatus acumine sensus,
    Marcidus et segnis et sine mente sedet.
Dum sit in ambiguo cause solertia habenda,
   Questio et alterna sit, uice uersa diu.
Ille piger, madidus, ructans, temulentus, anhelus,
   Oscitat, emarcet, nauseat, angit, hebet.
Et modo iuncturas dicit, modo uiscus inesse,
   Et modo tota simul membra grauata sibi.
Inficit hunc primum somnus post uina dapesque,
   Proximus est illi luxuriare labor.
Ergo caueto cibos nimios, carchesia Bacchi,
   Somnos, hec mentem singula sepe premunt.
Hec ut parua fouent stomachum, sic plura grauabunt.
   Multa aqua farra necat, cum mediocris alat.
Ebrius a populo furtim ridebere cuncto,
   Innuit hic illi, moxque notatus eris.
 Sobrius ora mouens a plebe uerebere cuncta,
   Certatim et facient que facienda dabis.
Quos pia commendat probitas, quos actio iusta,
   Introduc proprio nomine quemque uocans,
Hi tecum ingenti cura tractentque legantque,
   uestigentque uiam que ad meliora uocat.
Ianitor interea turbam compescat hiantem,
   Ne ruat interius plebs sine lege furens.
Neue querelifero densentur tecta tumultu,
   Qui minus auditur, quo magis ille boat.
Premia ne querat moneatur ianitor ipse,
   Sepe capi a populo que ueniente solent
Est scelus a populo pretium sperare querenti,
   Me miserum, scelus hoc ianitor omnis amat.
Ianitor omnis amat, non hoc tamen arbiter odit,
    uix de mille unus qui horreat illud erit.
Sunt uarie uires, amor est tamen unus habendi,
   Qui potius furor est, quam uocitandus amor.
Hec nocitura lues totum circumuolat orbem,
   Magnam hominum partem que furiosa uorat.
Tabe fatigatur hac etas omnis et ordo,
   uirgo, puer, uetulus, sexus uterque simul.
Magna uelut magni cupiunt, sic paruula parui,
   Musio mure facit quod leo toruus oue.
Compositis igitur cunctis per singula rebus,
   Poscit ut officii tempus et ordo sui,
Sedibus, ordinibus populi residente senatu,
   Cum te susceptum sella curulis habet:
Hos circumspiciens adfare hinc talibus orsis,
   Sicque pio hos tecum mentis amore mone.
 Discite iustitiam, celestia discite iussa,
   Que Pater altithronus sanxit ab axe poli.
Hanc Deus, hanc uates, hanc leges, hanc quoque princeps
   Percensent, hec uis pectora nostra regat.
Si nos illa regat, populos nos rite regemus,
   Mens bene cuncta regit, quam Deus ipse regit.
His aliquantisper monitis uerbisque morare,
   Gustumque egregium legis ab amne dabis.
At si forte leui uentosa superbia nisu
   Te petere affectet, te lacerare uelit,
Torua oculis, horrenda manu, fedissima rictu,
   uipereumque caput corpus et omne tumens,
Mens tumefacta cui, leuis actio, turgida uox est
   Cui cibus et potus atra uenena manent,
 Pro gressu saltus, pro plantis pinna uolucris,
   Remige quo labi quiuit ab axe poli,
Et memor antiqui sceleris super ethera facti,
   Utens arte sua qua petit ima Stygis:
Qua te sublimem qua celsum sibilet intus,
   Plebibus ut misci dedecuisse putes:
Ecce humilis plebis fieri pars una laboras,
   Dum pius et clemens omnibus esse cupis.
Ordo gradusque tuus leuat ad sublimia temet,
   Cur te sponte premis qui loca celsa tenes?
Nam si perspicias, non hic mediocriter erras,
   Cum te degenerem simplicitate facis.
Cum tibi nemo queat obsistere, nemo reniti,
   De capite in caudam cur, malesane, tuis?
 Ceperit ut cecum sub pectore uiuere uulnus,
   Aut quod erit peius iam fluitare foras,
uis humilis statim exsiliat, prudentia cuius
   Sit collega piis uiribus arma ferens.
Splendor in ore quibus, radiantes lumine uestes,
   uultus erit comis, singula pulchra satis.
Nobile par tantum horrendum insurgat in hostem,
   Et, procul hinc pestis improba dicat abi.
Improba dicat abi, sociis te Manibus adde,
   Quorum sors sorte est adcumulata tua.
I, pete Cocytum, Phlegetontis mergere fundo,
   Quo tuus inuentor trux cruciandus erit.
Quique Dei tecum uoluit conscendere sedem,
   Sede pia tecum lapsus in ima iacet.
Quo rueret tecum sine te, quo scandere posset,
    Dum firmamenti in sede maneret, erat.
Sarcina tu grauis es dignis, gestamen iniquis.
   Esque auriga malis, pondus inorme bonis.
Quos petis infelix, quos ledere niteris egre,
   Non tua, sed Christi est bene turba sequax.
Aethere qui ueniens patefecit ad ethera callem,
   Quo uia clausa diu, nunc adaperta patet.
Qui de terrenis trahit ad celestia semper,
   Cum tu de superis semper ad ima trahas.
Ille locat proprios celesti in sede sequaces,
   Tartara tu mergis in metuenda tuos.
His iaculis correpta lues, hac cuspide abacta
   Cedat, ut abscedunt sole fugante niues.
Hinc fera uulnifici fugiant uestigia monstri,
   uulnus et hoste datum sanet amica manus.
 Hec abigat ferro hostem, que medicamine morbum.
   Eius et hec detur uoce medela tibi.
Aspice ne uitiet tumidus precordia fastus,
   Dum loca sublimis editi ora tenes.
Dumque fauent populi, uallaris pluribus unus
   Undique te septum prosperitate putas.
Neue quid es demant obliuia segnia menti,
   Ultima sit semper conspicienda dies.
Ut ualeas omni uitiorum sorde carere,
   Hoc quod es aspicito, non tamen id quod habes.
Ipse licet sedeas gemmis ornatus et ostro,
   Post carnis putridus tempora puluis eris.
Corpus enim fuluo quod nunc accingitur auro,
   Serica quod uario palla colore tegit,
Squalenti squalens olidum gelidumque putenti,
    Proh dolor! intectum ueste premetur humo.
Quod mare, quod terra, quod et er gestat edendum,
   Poclaque pulchra cui tu tribuenda paras,
Eheu! tabifice putredinis ore uorandum est,
   Eheu! sordidulus post cinis illud erit.
Et caro, que musco redolenti et fragrat amomo,
   Queque peregrini tergore muris olet,
Nidorem labefacta dabit, sanieque madebit,
   Omne quod offendat, nil quod ametur habens.
Quemque tegunt celsis laqueata palatia tectis,
   Paruaque conquereris culmina magna satis,
Clausus in angusta modicaque teneberis urna,
   uixque domus tibimet corpore maior erit.
Quemque cateruatim populus hinc inde frequentant,
    Plebs parere parat ista uel illa tibi,
Postmodo solus eris habitator solius antri:
   Causa uidendi te que nisi luctus erit?
Sed nec erunt socii, nisi qui tua uiscera rodant,
   Quis cibus est genitrix, qua sine uita breuis.
Mille greges redeant tibi quanquam, armentaque mille,
   Finitimusque tuam nemo coarctet humum:
Omnibus ipse carens inamati tegmina busti
   Rebus inops rerum pauperiora petes.
Corpora sufficiunt nec ad unum plura uehendum,
   Par color eligitur, corpus et omne decens.
Bis bina es ceruice tamen tum forte uehendus,
   Cum iam extremus erit et lacrymosus honor.
Ferreus et gelidos somnus dissoluerit artus,
    Cumque breue arripies non rediturus iter.
Plura quid enumerem? uisu quod cernitur aptum,
   uisibus humanis quod fauet atque placet,
Post uitam uermis, post uermem puluis habebit,
   uoce Tonantis erit, cum redit, unde uenit.
Corporis hec lex est terrestri figmine creti,
   Altera uis anime est, ether origo cui.
Carcere que trusa est tandem generosa caduco,
   Terrea quamque domus comprimit atque grauat.
Hec duo sic iungit clemens elementa creator,
   Ut maneat uiuus ac moribundus homo.
Iuncta simul uitam, mortem rescissa ministrant.
   uiuere adesse sibi his est, et abesse mori.
Dispare sed cursu, repetunt terrestria terram,
   Celica nam sese reddit origo suis.
 Ut celis er, tellus huic infima cedit,
   Sic anime corpus debet ubique sue.
Heu quantum scelus est anime preponere corpus,
   Et rem mortalem non moribunda tibi,
Ancillam domine, piperi preferre cicutam,
   Plumbum auro, gemmis sordida saxa bonis.
Presideat menti Deus, hec quoque prouida carni,
   Hec uegetante anima uiuat, et illa Deo,
Ordine quo tali probus ad sublime traharis,
   Et tua mens fugiat infima, celsa petat.
Cumque erit illa dies que nil nisi corpora quassat,
   Terra tegat corpus, spiritus astra petat.
Hanc statue ante oculos, hanc semper mente uoluta,
   Ut quidam quondam rex sapienter ait:
Ultima nam tua sunt, careas peccamine ut atro,
    Actibus in cunctis commemoranda tibi.
Nam tua si quid eris meditatio sedula tractet,
   Raris aut nullis inficiere malis.
Hec si perpendas, post mortem uita perennis,
   Parte eris et uiues mox meliore tui.
Cumque grauis litui clangor concusserit orbem,
   Prodierisque urna iam rediuiuus homo,
Sedibus et rursus dederit se mens tua priscis,
   Cetibus angelicis connumerandus eris.
Finierint, propria tu statim in mente tribunal
   Iussa peracturus sponte parabis eis.
Conscendant, sedeantque simul, doceantque, regantque
   Omnem animi motum mentis ab arce tue.
 Hac ope munitus, talique iuuamine fultus,
   Currat inoffenso pes tibi calle celer.
I cito, fare puer, de pluribus elige quosdam,
   Qui loca finitimis non propiora colunt.
Proque suis causis istic uenere, uel illos,
   Qui quamuis prope sint, plebs tamen exstat inops.
Quis si mixtus erit proprius, ne proiice ciues,
   Eius causa sonet quolibet intus erit.
Ne si proiicias, rediens uenientibus obstet,
   Atque sibi impediant dum hic it et ille redit.
Discute cunctorum uigilanti indagine causas,
   Quo finire queas ordine quamque suo.
Has bene disce prius, quantum has discere debes,
   Iob tibi in exemplum uerba parantur; ait,
Lumen eram ceco, gressus moderatio claudo,
    Pauper et inuento me patre tutus erat.
Querebam ignote solers sinuamina cause,
   Quis poteram studiis, quo mihi nota foret.
Nec cito festines ad cause tendere finem,
   Nec lento aut nimium hanc pede uolue piger.
Nec lentum torpor, celerem te nubilet error,
   Inter utrumque malum pes tibi tutus eat.
Finge aliud dum causa latet, mox causa patescet
   Ne male fallaris, tu bene falle prius.
Nex falsa infantis false mendacia matris
   Propulit, et carum uera recepit onus.
Hec Salomoniacam res uexit ad ardua famam,
   Fitque timor populis, et uia laudis ei.
Sepe suas semperque solent conuoluere causas
   Magni, cum propria re sine pauper eat.
 Hos tibi tu socios in causis adde minorum,
   Postpositisque suis te bene quisque iuuet.
Qui patre seu matre orbatur, uel si qua marito,
   Istorum causas sit tua cura sequi.
Horum causiloquus, horum tutela maneto,
   Pars hec te matrem nouerit, illa uirum.
Debilis, inualidus, puer, eger, anusue, senexue,
   Si ueniant, fer opem his miserando piam.
Fac sedeat qui stare nequit, qui surgere prende,
   Cui cor uoxque tremit, pesue manusue, iuua.
Deiectum uerbis releua, sedato minacem,
   Qui timet, huic uires, qui furit, adde metum.
Turba ciet lites, multarum et prelia uocum,
   Acri perstringes uoce, sonoque graui.
Anseribus raucis, cornicibus atque nigellis,
    Qui ut recinant omnes mos solet esse simul.
Ni taceant, impone minas, tamen usque caueto
   Ad fera ne faciles sint tibi uerba manus.
Corporis arx plano, ne recto pectora sunto,
   Pulsa tuo baculo tunc alicuius ibi.
Dispare conuenient uarie ui more caterue,
   Hic nequit, ille ualet, nolet hic, ille uolet:
Tu rege solerti uarios moderamine motus,
   Quidque cui expediat prouidus adde loco.
Comprime si uelox, si tardior argue tardum,
   Ocior ut hic sit, tardior ille tamen.
Instrue si stolidus, si callidus attrahe frena,
   Hic sua ne perdat, hic ne aliena petat.
Tardiloquum moderare libens, nimiumque loquacem,
    Conferat atque manus una duabus [F. duobus] opem.
Ne sua, si tardus, reticendo negotia perdat,
   Amplius aut iusto neue aliena petat.
uel ne uerbosus uentose turbine lingue
   Obruat inceptam remque modumque rei.
Dumque sinis uacuis medias sermonibus horas
   Ire, sine effectu resque diesque meent.
Est sua qui nequeat explere negotia fando,
   Et male rem mutilat inscia lingua suam.
Ac ueluti si quis tenso curuamine cornu,
   Dum mauult hostem, seque suosque ferit:
Sic nocitura sibi dum promit femina talis.
   Figitur, heu! iaculo mox miser ipse suo.
Huius remigium uerbis tu prebe salubre,
    Ne ruat hunc retine, si ruit ipse leua.
Cum perplexa forum resonabit causa per omne,
   Lasset ut ambiguo teque suosque suo,
Indic causidicis ab utraque silentia parte,
   Ne ius perturbent dum sua quisque boat.
Cumque uiris paucis, omni reticente caterua,
   Rem bene uolue libens atque reuolue diu.
Quatenus inuento tandem sine crimine calle,
   Lis fera sedetur, ius sua cuique ferat.
Adspice preterea, prope te quicunque sedebit,
   Ne prece seu donis ius uitiare uelit.
Cuius fors auris iam leni tacta susurro est,
   Cui catus hinc quiddam innuit, inde uafer.
Hic oculis signum, manibus uel conferat ille,
   Aut modus hac in re quilibet esse potest,
 Hisque fauere uelit, sese tibi prodere nolit,
   Fluctuet hinc anceps, dum cupit atque timet.
Haud aliter quam cum meditatur adultera stuprum,
   Hinc scelus affectat, inde flagella timet,
Sepe mali socii socium contagia ledunt,
   Leditur ut pecoris proximitate pecus.
Temne putare equum qui sese celat iniquum,
   Ne te dum nescis ad sua probra trahat.
Sic se fur socium simulat, nociturus ut intret,
   Sicque latent dulci mixta uenena mero.
Esto et sollicitus proprie de parte iugalis,
   Ne mentem maculet inliciendo tuam.
Oscula que genibus, manibus, colloque, genisque
   Blanda dabit, miscet lenia uerba quibus,
 Sueta preces tali proprias armare ueneno,
   Armat ut arcitenens impigra tela suo.
Si tua mens fuerit munita casside forti,
   Tela ut conspiciat hinc resilire sua,
Inde gemens rediet, ficta et suspiria dando,
   Flensque suas pondus non habuisse preces.
Mox puer, aut nutrix, aut fors ancillula mendax,
   Cur domine, dicet, despicis orsa mee?
Hec uultu uerso tacito dabit ista susurro,
   Qui modo conspicitur est mihi semper honor,
Queque petunt alie referunt, prosuntque, nocentque,
   uoti nullius ast ego compos eo.
Illa roget demum, dicent, et ad oscula currat,
   Et tibi, cur pateris esse molestus ei?
 At tua mens pugnet, redeunti obsistat ut hosti,
   Bellaque ne uincant te recidiua time.
Neue mali quid agat, teque id iussisse loquatur,
   Sis uigil, et cura qua potes usque caue.
Ignorante uiro pridem regina peregit,
   Insontem ut premeret saxea grando uirum.
Nec minor in propriis cura est adhibenda ministris.
   Quis comitatus ines, sunt prope quique tibi:
Ne fera pestis eos, illi tua pectora ledant,
   Et tua commaculent intima tabe sua.
Qui ut capiant capias, ut possint sumere sumas,
   Cogent si poterunt, tu uigil esse stude.
Quelibet e turba te res secedere coget,
   Secedant alii, proximus unus erit.
Esse tibi propior quicunque uidebitur illis,
    Horum et consiliis hec tibi uerba dabit.
Ne rogo, sperne preces mihi quantas ast ego uobis,
   Me audacem pietas nam facit ecce tua.
Si faueas uotis, est qui dare premia querit,
   Sunt bona que dantur, qui dat et ipse bonus.
Illa uel illa tibi dare preparat ille uel ille,
   Que sine peccati pondere habere uales.
Addet ut inliciat uafer hic suasoria uerba,
   Cuius iam nummis est onerata manus.
Hunc hydrum, hunc cenchrin, hunc euitato cerastem
   Hic seps, hic dipsas, hic tibi prester erit.
Censor habere solet toruosque trucesque ministros,
   Qui tamen et pius est et pietate uiget.
 Sic tibi Scylla ferunt facies humana uidetur,
   Sed canibus horrent inguina seua feris.
Res stat in ambiguo, perstat hic, denegat ille,
   Est et non reboant, que duo plura mouent.
Semine de quorum humanas agitantia curas
   Germina causarum, seu seges ampla subit.
Querantur testes ut cause nubila demant,
   Et uero dubium qui subeunte fugent.
Horum tu solers famamque genusque require,
   Nomina seu mores, et loca siue fidem.
Accipe si probus est, si reprobus, exime prorsus
   Poma ut acerba cibo reicis, ut apta capis.
Non hos suspicio, uel res audita, uel aurum
   Fulciat, hec referant que sibi uisa manent.
Utque fidem elicias, seiunctim discute eosdem,
    Et que quisque canat singula uerba nota.
Si duo sunt, ambos; si plures, dissice plures;
   Si tres, seiunctis lex sit et ista tribus.
Prescius arcani, tutor casti, almus ephebus
   Hoc in Achemenio rure peregit opus
Inde senes reprobos compressit saxeus imber,
   Quos nubs nequitie presserat ante nigre,
Dissociato malos, certa sociare benignos,
   Ut minus illa obsit, plebs iuuet ista magis.
Ut mala que mage sunt, magis obsunt, sic bona prosunt:
   Dant ut oues plures lac, ita damna lupi.
Nec meditata prius te horum pellacia uincat,
   Aspice neu falsus sermo sed unus eat.
 Quos bene deprehendens, iterumque iterumque requirens
   Ambage et uerbi si uariando trahas,
Temnite falsa loqui testes, reticereque uera,
   Quamuis diuersa, que duo parte nocent.
uera tacens, et falsa loquens, duo nequiter errant,
   Hic quia non prodest, hic quod obesse cupit.
Et malus est unus, minus est tamen utilis alter,
   Et quanquam dispar, error utrumque tenet.
Nam minus hic quamuis delinquat, et amplius ille,
   Non errore procul distat uterque sibi.
Deicit hic stantem, hic temnit releuare iacentem,
   Iste nocendo premit, ille sinendo nocet.
Sepe potestatum causa male linquitur equum,
   Et fauor atque metus uera tacendo premunt.
 Unde pauenda manet celestis iudicis ira,
   Cum uidet humanas res super esse suis.
Si uigil interea, ne dum uis promere uera,
   Quilibet intereat proditione tua.
Dignus morte manet sons, noli prodere sontem,
   Nec tua uox pandat sanguinis eius iter.
Felix qui potuit miseros a clade leuare,
   Actuque et lingua ferre salutis opem.
Ad mala damnandi si quedam sentiat insons,
   Credulus et iudex testis et ater erunt.
Est tribus infestus personis testis iniquus,
   Censori, insonti, seu tibi, summe Deus,
Quem male iurando sua per periuria temnit,
   Cuius et in uanum nomen herile petit.
Hinc quoque censori, sua quem mendacia fallunt.
    Et ligat erroris nexibus ille sui.
Postremo insonti, quem dictis ledit iniquis,
   Cui parat ingenio damna pauenda malo.
Miluus ut ad carnem piscis festinat ad hamum,
   Adque fauos ursus, ad loca salsa pecus,
Sic ruit ad munus capiendum testis iniquus,
   Proque malo magno premia grata capit.
uendere si uerum scelus est, quid uendere falsum?
   uis scelus et sceleri iungere testis atrox?
Parcite uestra precor mendacia uendere tales,
   Grata hec ingratis si mihi detis erunt.
Que nec emenda bona, nec erant uendenda moneta,
   Mercandus uano puluere puluis erat.
O merces, merces, mercede nocentior omni,
   Dantem et captantem que necat una duos.
 Hinc periurandi pestis succedit iniqua,
   Dum quis uult falsis rebus inesse fidem.
Qui prece, qui lacrymis, qui falso murmure fallunt,
   Sunt queis sepe uenit hac quoque parte fides.
Quisquis es, assidue moneo, iurare caueto,
   Res quia iurare est, crede, pauenda satis.
Non quia res mala sit, uel ab alma lege remota,
   Sed crebro dum fit, in scelus itur hians.
Non nisi qui loquitur poterit mentirier ullus,
   Somnia, ni stertas, cernere nemo uales.
Non cadet in bello nisi qui fera prelia tentat,
   Nec nisi tentet aprum dente feritur apri.
Naufragus est nullus, nisi sulcet puppibus undas,
   Nullus in igne perit, si sit ab igne procul.
 Et nisi qui iurat peragit periuria nullus,
   Quod nisi quis metuat, hac lue captus erit.
Cum capit auditor durus tua uerba uel anceps,
   Est est, et non non, hec ea cuncta ligent.
Sunt et que excusant iurandi pondera uerba,
   Quis uti culpe fors sine sorde uales.
Si perstat mussans, exemplis et ratione,
   Atque argumentis huic adhibeto fidem.
Si nec sit credit, si saxea pectora gestat,
   Sit tibi linquendus, mox bene tutus abi.
At si iurandi te causa perurget et arctat,
   Id puris uerbis, id gere mente pia.
Nec uerbi arte puta te fallere posse Tonantem,
   Cui nichil abstrusum est, cui bene cuncta patent.
Qui non ut iuras, sed ut is iurasse putauit
    Cui iuras audit, sicque es utrique reus.
Nempe Deo, in uanum cuius uis sumere nomen:
   Seu socio, quem atra fallere fraude paras.
Si scelus ut facias iures, uota irrita sunto:
   Hoc illo est grauius, uulnus utrumque tamen.
uulnera praua minus, magis et maiora fatigant,
   Felix qui nullo uulnere lesus abit.
Si censura prius, pietas post, premia nunquam
   Sint in iudicio, est quoque Christus ibi.
Lex auferre iubet capita scelerata reorum.
   Crus, genitale decus, lumina, terga manus,
Membra cremare rogis, ori perfundere plumbum,
   uel si qua humana condita lege manent.
Facta cercendis probrosis actibus illa est,
   Temperet hanc pietas per mediocre bonum:
 Ut nec probrosis sit conniuentia rebus,
   Nec uitam aut artus auferat atra manus.
Esto reis talis, tibi uis qualem esse Tonantem,
   Parcere quis tandem qua potes usque stude.
Et forsan lecto dicet quis carmine nostro,
   Iste iubet nulli frena tenere malo.
Me tibi consilium legat hoc in carmine dantem,
   Quo tua mens instans uitet utrinque malum.
Neue remissus eas sat, neu truculentus et ater,
   Proderit ancipiti lata medela malo.
Non ius crudelem, non det miseratio segnem,
   Namque equo si sit plusue minusue, nocet.
Sepe latet uitii uirtutis imagine pestis,
   Et magis inde nocet, quo minus illa patet.
Scilicet ut quidam crudelia gesta peregit,
    Iustitie ratus est se tenuisse uiam.
Corripe tu uinclis sceleratos, corripe flagris,
   Teque sibi durum plebs uitiosa sciat.
Attamen in misero chalybem ne tinge cruore,
   Hostibus et chalybem, prome flagella reis.
Ne si dissimules, uitiis dicare fauere,
   Si gladio utaris, trux tibi nomen eat.
Cum ueniant alii leges defendere prompti,
   Atque reos uariis dilaniare modis,
Et dicant, Non nos, sed lex hos prisca trucidat,
   Utilis hec nex est, que mala plura uetat,
Nostra ministerii leges complere securis
   Debet, et obsequium non scelus illud erit.
Ille ego sim, redimam miserorum qui agmina multa,
    Ille ego sim, plures qui cruce, clade leuem,
Quem turba infelix lacrymosis spectet ocellis,
   Cernere quemque tremens cetus anhelet inops,
Quo uiso repetant prope mortua corpora uires,
   Spes uisu crescat his et utrinque calor.
Submissurus eram, petiturus littora, uela,
   Quo tibi grata quies fessa carina foret.
Sed tamen apparet transacto gurgite nobis
   Paruula pars magni pretereunda freti.
Est merito iungenda tibi de paupere turba,
   Diuite que premitur, cura, libelle, breuis.
Namque inopum curam recinat pars ultima habendam,
   Cui prior artis erat iura tenenda cani.
Pauperibus quicunque prees, mitissimus esto,
    Teque his natura noueris esse parem.
Non hos conditio tibimet, sed culpa subegit,
   Que dedit ut homini subditus esset homo.
Horum te sudor, horum solatia ditant,
   Pluribus his iunctis ditior unus ines.
Flumina concursu crescunt maiora minorum,
   Proficit et diues pauperis auctus ope.
Corpora pinguescunt alieno corpore pasta,
   uiuit et alterius morte refecta caro.
Fortior inualidum, pusillum comprimit ingens,
   Crescit et hinc maior, deficit unde minor.
Hoc capus accipiterque gerunt per littora curua,
   Hoc lupus in siluis, piscis in amne facit.
Sic fera sepe fera, serpens serpente necatur,
   Sic imbelle manet nil nisi preda pecus.
 O genus exemplum fugito mortale ferarum,
   Nec homo sit homini quod fera torua fere.
Non opibus spolietur inops, non crimine falso
   Addictus censum det miser ipse suum.
Ah! quoties it auara lues sub nomine recti,
   Incipit et nomen legis habere furor!
Quodque miser perdit, perhibetur perdere iuste:
   Quodque rapit diues, tollere iure putat.
Est fur, estque fugax, huic fraudis conscia mens est,
    Hic male mentitur, hic rapit atque clepit.
Hic male seruitium studuit contemnere nostrum,
   Proximus est noster quem fugit ille diu.
Stipes eis plantas, connectant uincla lacertos,
   Facta ut iniqua canant, lorea flagra ferant.
Talia persultant miseros cum ledere malunt,
   Cum re non uitiis hos spoliare uolunt.
Flebilior sed iniqua gerens qui sustinet illo est.
   Hic quod agendo perit, ille ferendo uiget.
Sicque bono prosunt crudelia facta maligni,
   Sic auri fero dite politur opus.
Namque iuuare solet prauorum seuior usus
   Iustos, quo afflicti celica regna petunt.
Quo premit Hebream mage plebs Memphitica gentem,
    Ad promissa magis tendere rura parat.
Ne uiolentus eas miseris, sed blandior esto,
   uota quibus forsan sunt meliora tuis,
Hos nec operta fraus, nec aperta licentia ledat,
   Securi et tuti sint ab utroque malo,
Ne reputa diras sed certa ignoscere culpas,
   Quis sine in hac uita uiuere nemo ualet.
Debita qui semper tibimet laxanda precaris,
   Hoc inopi facito, quod petis ipse Deo.
Ne tua si miserum leuet indulgentia nullum,
   Cum petis hanc, eius destituaris ope.
Sic dum conseruo contemnit parcere seruus,
   Iram in se iusti mox reuocauit heri.
Parcere mortalis mortalibus ego parato,
   Cum quis nature lex manet una tibi.
 Quisque tuo dispar si sit per prospera cursus,
   Ortus et occasus qui tibi, par et eis.
Fons sacer hos tecum beat, inlinit unguen auitum,
   Atque agni satiat hos caro siue cruor.
Ut pro te uite est, pro his quoque mortuus auctor,
   Quemque et pro meritis ad sua dona uocat.
Hic submittantur transacti carbasa libri,
   Littore in hoc tenet anchora iacta ratem.



LIBER SECUNDUS.



I. [a 1Kb] uERSUS IN FRONTE BIBLIORUM QUAE IPSE DESCRIBI FECIT.


Quidquid ab Hebreo stylus Atticus atque Latinus
   Sumpsit, in hoc totum codice, lector, habes.
Quo loca prima tenet Genesis, primordia mundi
   Diluuiumque canens, gestaque magna patrum,
Exodus Aegyptum spoliat, secat equora Rubra,
   Pandit iter eremi, lympha ibi lexque datur.
Inde sacerdotum gentem Leuiticus ornat,
    Et typica exponit dona sacris typicis.
Bella uirosque liber Numeri describit et actus,
   Queis Moyses fregit idola, stupra, duces.
Post repetit legem, populo benedicit, et alma
   Iura dat, ac dicto carmine uictor obit.
Diuidit hinc proprio terram Nauegius heros
   Libro, deletis urbibus atque locis.
Pridem Iudicibus quis et ordo cucurrit et actus,
   Continuante stylo, concinit inde sequens.
Moxque sedent que Ruth Moabitis femina gessit,
    Clara piis meritis, clara nepote pio
Psalmicanique actus, et iniqui gesta Saulis
   Prime sequensque liber hinc Samuelis habes.
Tertius et quartus, Malachim queis nomen inhesit,
   Regum Hebreorum ex ordine gesta canunt.
Hinc sedet Isaias, Christum de uirgine nasci
   Qui canit, et gentes ad pia iura uocat.
Hunc prope Ieremias, qui uirgam ollamque tuetur,
   Ordine quadruplici flebile texit opus.
Partibus Ezechiel summis obscurus et imis,
   Hinc est stirps qui hominis more uocatur heri.
Post duodenus inest uatum pius ordo minorum,
   Longe aliud signans quam sua uerba sonent.
Nam mecham et prolem Ioseph creber intonat Osee,
   Samariam, Ephraim, Gesdrahel [Ms. Reg., Gesrahel] et uiduam.
 Hinc Iel euersum prius atris cladibus orbem,
   Flaminis aduentum concinit inde pii.
Quatuor eque tribus probris regna increpat Amos,
   Se et uidisse boat mystica plura satis.
Percutit Abdias Edon almi cuspide uerbi,
   Aemulus et fratris illius ore ruit.
Naufragio Ione signatur passio Christi,
   Niniuis et uitam nomine mundus habet.
Filia latronis uastatur famine Miche,
   Quod ducis Isrel leserit illa genas.
uoce Naum pulsat constantis sanguinis urbem,
   Pacicanosque boat montis in arce pedes.
Habbacuc interno in cruce Christum spectat ocello,
   Cornibus his uis est, eius operta sonat [Mss Reg., Colb. et Mem., tonat].
 Promit Sophonias a porta et colle quod audit,
   Plangorem indigenis fert quoque pila tuis.
Aggeus instaurat templum, celsumque Tonantem
   Moturum recinit equora, rura, polum.
Mystica Zacarias postquam uidet ordine plura,
   Sessorem Dominum dicit, aselle, tuum.
Munera Malachias populi inquit abacta prioris,
   Agmina cumque suis gentium amata Deo.
Iob quoque uerba tenens cum gestis inde libellus
   Ponitur, hic paruus pondera magna uehit.
Mox dulcis dulcem depromit cantio Christum
   Psalmorum, lyrici quos statuere pedes.
Protinus Ididie resident tres ordine libri,
   Cui nomen Salomon, siue Cohelet inest.
 Alloquitur primus sub prolis nomine cunctos,
   Corrigit et mores ethica lege tua.
Omnia uana canit rutilo sub sole secundus,
   Cui res est physicas enumerare labor.
Tertius Ecclesie thalamum Christique perornat,
   Rebus et in logicis uertitur eius opus.
Inde philistoricus Daniel est totius orbis,
   Omnia qui lapidem frangere regna canit.
Hinc duo ponuntur, queis nomen uerba dierum est,
   Promere siue labor gesta genusque ducum.
Ponitur hinc Esdras, legem templumque reformans,
   Et reditum Israhel ad sua regna [Mss. Reg., et Colb., rura] canens,
Ecclesieque typum referens mox scribitur Esther,
    Que plebi extorri lausque decusque fuit,
Post liber est positus, cui dat Sapientia nomen,
   Quod Christi aduentus morsque patescit ibi.
Protinus aptatur liber Ecclesiasticus isti,
   Quo pia iura sonant, lausque beata patrum.
Hinc pia pauperies, pietas et opima, beate
   Est Tobi libro rite notata tuo.
Scribitur insignis Iudith mox femina facti,
   Incestus cecidit qua feriente furor.
Hinc gemini libri ponuntur Machabeorum,
   Gesta quibus fratrum quattuor alma sedent.
Promit aperta noue Christum hinc [Ms. Colb. hinc [hinc] buccina legis,
   Tegmine quem typico prompsit opera uetus.
Mattheus, Marcus, Lucas, sanctusque Ioannes,
    uox tonat hunc horum quattuor una simul.
Primus ab humana quia cepit promere gente,
   Humani formam schematis inde uehit.
Auia terribili perstringit uoce secundus,
   Scribitur et species inde leonis ei.
Estque sacerdotii quia rebus tertius orsus,
   Forma iuuencalis hinc sibi rite datur.
It quia uerborum pennis super ethera quartus,
   Hinc aquile specimen celsa petentis habet.
Quatuor atque decem hos Pauli scripta sequuntur,
   Que orbi misit ouis, qui lupus ante fuit.
Romulidas reuocat a legis pondere prima,
   Atque euangelicam censet habere fidem.
Arcades illectos diuerso errore secunda
   Ad ueram scriptis conuocat alma fidem.
 Penituisse placet, solatur tertia eosdem,
   Laudansque hortatur ad meliora simul.
Ad fidei Galatas deducit quarta uigorem,
   Qua spreta pronos grande premebat onus.
Quinta Ephesi populos uenerandis laudibus effert,
   Quod sanctam haudquaquam deseruere fidem.
Sexta Philippenses solatur, laudat, et ornat,
   Constanter fidei quod tenuere decus.
Moxque Colossenses preuentos septima falsis
   uatibus instituit, corrigit, atque docet.
Thessala quam genuit fauet hinc octaua caterue,
   Tempora quod cum essent nubila, firma stetit.
Extima queis etiam predicit tempora nona,
   Quoue sit atra lues deiicienda modo.
At decime textus Timotheum informat, et aptat
    Ecclesie in rebus, ordinibusque sacris.
Temporis undecima supremi probra canuntur,
   Instruiturque uiis omnibus ille bonis.
Instruit inde Titum decime subiuncta secunda,
   Quo uitet hereses, presbyter esse queat.
Tertio post decimam pia dat tibi uerba Philemon,
   Que Roma uinctus misit ab urbe pater,
Ultima per legis uatumque oracula Christum
   Hebreis prolem predicat esse Dei.
His sunt catholice subiuncte ex ordine septem
   Pagine, apostolico quas rapit ore stylus.
Scilicet una pii Iacobi, Petrique gemelle,
   Sunt tres Ioannis, una ibi Iuda tua est.
Complentque Ecclesiam generali dogmate totam,
    Instituuntque fidem, iusque salutis habent.
Hinc ad apostolicos, quos Lucas protulit Actus,
   It stylus, Ecclesie qui noua gesta canunt.
uisio sancta libros, que sancto uisa Ioanni est,
   Claudit, et arcano limite signat eos.
Hoc testamenti ueterisque Nouique sub uno
   Calle patens biuium ducit ad alta poli.
Hic cibus eterno satiat precordia pastu,
   Iustitieque famem, quo mage habetur, alit
Hic paradisigeno ueniens de gurgite potus,
   Quem quo plus quis adit, plus sitit omne bonum.
Hec tuba terribilis mugit per compita mundi,
   Mittit terrigenum ad celica regna genus.
Hec lux horrendas errorum decutit umbras,
   Qua retinent mentis te uia recta pedes.
 Sunt hic Iura Dei tenebris nudantia mundum,
   Splendidiora astris, candidiora niue.
Iusta iubent, iniusta uetant, mala cuncta recidunt,
   uirtutes gignunt, probra fugant uitia.
Lex pretiosa Dei est, quid enim pretiosius illa,
   Quam dat fons uite, lux et origo boni?
Est doctrina potens, superansque scientia cunctas [Ms. Reg., cuncta],
   Cui ualet equari nulla sub axe poli.
Cui si quam cupias sensu conferre uel arte,
   Ut celo tellus, hec ita cedet ei.
Quidquid in ingenuis mundana discitur arte
   Artibus, hic currit liberiore uia.
Quod ratione uiget, uel quidquid amatur in illis,
   Hoc a fonte meat, huius ab amne fluit.
 Cumque has in cunctis uincat, fandi ordine uincit,
   Quod sermone uno multa notanda docet.
uerborum atque unum non mutans tramite callem,
   Sic plures unus res bene sermo tonat.
Sic narrat textum, tamen ut mysteria prodat,
   Maiora insinuat, dum modo magna canit.
Magnaque sic paruis componit, paruula magnis,
   Actum ut per uilem tum pretiosa sonet.
In re preterita monstrat narrando futuram,
   Hec referens, miro predicat illa modo.
Acta ita describit, ut agendi conferat artem,
   In re ceu facta te facienda monet.
Pondere de rerum taceo, quis singula fando
   Expediat, decus hoc queis cluit atque uiget?
 Que non clausa metum, fastidia non dat aperta:
   Non hic deterret: non ibi uilis inest.
Hic spes querit eam, tenet illic prompta facultas,
   Quo latet exercet, quo patet ista cibat.
Fortium in obscuris exercet prelia dictis,
   Te sermone humili paruula turba fouet.
Fortibus est panis, pusillis lacteus humor,
   Hos solidis dapibus, hos ope lactis alit.
Curat more meri, ritu demulcet oliui
   Multimodo aptatu sic datur una salus.
Hec etiam assiduo fastidia derogat usu,
   Quoque magis capitur, queritur inde magis.
Pluraque cum soleant meditatu horrescere grandi,
   Huius amor quo plus hec meditatur adest.
Adiuuat hec animum humili sermone legentis,
    Sensibus et celsis ad potiora leuat.
Nam se lectorum rudium bene nosse caterua
   Hanc ratur, at doctis hec noua semper inest.
Quid quod ad ethereas populi uocat agmina sedes,
   Et uita associat non peritura tibi?
Qua mundanus amor refugit, crescitque supernus,
   uertit et ad melius corda legentis opus.
Adde quod exemplis mundanos instruit actus,
   Et uia consiliis hac tribuente patet.
Scilicet hic quisquam, didicit dum gesta priorum,
   Quid uitare queat quidue sequatur habet.
Erudit externis proprios sic actibus actus,
   Nonque suis sua sic dicta uel acta regit.
Singula quis referat? numero transcendit arenam,
   Et pluuie guttas legis opimus honos.
 Cui qui lecturum totis te nisibus addis,
   Quisquis es, intenta poscito mente Deum.
Ut tua clementer cum hoc nectare corda reuisat,
   Cumque hoc inhahitet pectoris antra tui.
Hac ueniente tue pandatur ianua mentis,
   Qua nitidante omni sorde carere queat.
Hospitium quo prestet ei qui condidit illam,
   Cum lege hanc adeat legis et ipse dator.
Non te peruadat fastus, non gloria fallax,
   Non uane aut uacue sit tibi laudis amor.
Spiritus effugiet sanctus fera pectora ficti,
   Nec habitator adit corpora pressa malis.
Sit tibi mens humilis, cor prudens, actio munda,
   Sit florens studium, sit pietatis opus.
Crebra sit in sancta tibimet meditatio lege,
    Instato monitis nocte dieque suis,
Hanc gere corde, manu, proprio non desit ab ore,
   Tuque aliorum actus, corrigat illa tuos.
Hec in parte tori sedeat, hanc lumina cernant,
   Hanc colla, hanc genua, hanc brachia curua uehant.
Ad caput hec sedeat, solito dum tempore stertis,
   Dumque fugit somnus te petat illa celer.
Nec solum ut doctus, sed et ut sis iustus amato,
   Eminet unum alio, cum sit utrumque bonum.
Nam tibi Cunctipotens actus non uerba requiret.
   Illi in utroque tamen ipse placere uales.
Disce legens, assuesce frequens, faciendo doceto,
   Sitque tibi hic trames legis in arte pie.
Quatenus erudiat mentem tibi lectio crebra,
   Detque tuis pulchram sensibus illa uiam.
 Ne cito labatur, uires sibi colligat usu,
   Lectio crebra tenet mens quod acuta capit.
Semita sic ceso dumose robore silue,
   Dum teritur, crebro fit uia lata pede.
Sancta ferant sanctis uerbis exempla uigorem,
   Que canis et facito, que facis ipsa cane.
Non uerbis actus, non illis uerba repugnent,
   Nobile par tecum currat utrumque simul.
Quod bene mente capis, humili sermone profare,
   Ne fastu amittas, quod studiosus habes.
Plura referre mora est, in paucis collige multa,
   Lector, cui fuluum mentis acumen inest.
Semine sic messor prouiso plurima paruo
   Grana uehit uoto fertiliore cluens.
 Dumque opus id cernis, relegis dum carmina nostra,
   Theudulli clemens sis memor oro. uale.



PRAEFATIO Aureis litteris prefixa Bibliis Theodulfi.

uetus Testamentum ideo dicitur, quia ueniente Nouo cessauit, de quo Apostolus meminit dicens: uetera transierunt, ecce noua facta sunt omnia . Testamentum autem Nouum ideo nuncupatur, quia innouat. Non enim illum discunt nisi homines renouati ex uetustate per gratiam, et pertinentes iam ad Testamentum Nouum, quod est regnum celorum. Hebrei autem uetus Testamentum Esra auctore iuxta numerum litterarum suarum in uiginti duos libros accipiunt, diuidentes eos in tres ordines, Legis scilicet, et Prophetarum, et Hagiographorum.  Primus ordo legis in quinque libris accipitur, quorum primus est Bresit, quod est Genesis; secundus Ellesmot, quod est Exodus; tertius uasicra, quod est Leuiticus; quartus uagedaber, quod est Numerus; quintus Elleaddabarim, quod est Deuteronomium. Hi sunt quinque libri Moysi, quos Hebrei Torath, Latini Legem appellant; proprie autem Lex appellatur que per Moysem data est. Secundus ordo Prophetarum, quo continentur libri octo, quorum primus Iosue ben Nun, qui Latine Iesu Naue dicitur; secundus Oblim, quod est Iudicum; tertius Samuel, qui est Regum primus; quartus Malachim, qui est Regum secundus; quintus Isaias, sextus Ieremias, septimus Ezechiel, octauus Torsera, qui dicitur duodecim Prophetarum;  qui libri quia sibi pro breuitate adiuncti sunt, pro uno accipiuntur. Tertius est ordo Hagiographorum, id est sancta scribentium, in quo sunt libri nouem, quorum primus Iob, secundus Nabla, quod est Psalterium, tertius Masloth, quod est Prouerbia Salomonis, quartus Cohelet, quod est Ecclesiastes, quintus Sirasirin, quod est Cantica canticorum, sextus Daniel, septimus Dabreiamin, quod est uerba dierum, hoc est Paralipomenon, octauus Ezras, nonus Esther. Qui simul omnes, quinque octo et nouem, fiunt uiginti et duo, sicut superius comprehensum est. Quidam autem Ruth, et Cinoth, quod Latine dicitur Lamentatio Ieremie, Hagiographis adiiciunt, et uiginti quatuor uolumina Testamenti ueteris faciunt iuxta uiginti quatuor seniores qui ante  conspectum Dei assistunt. Quartus est apud nos ordo ueteris Testamenti, eorum librorum qui in canone Hebraico non sunt, quorum primus Sapientie liber est, secundus Ecclesiasticum, tertius Tobi, quartus Iudith, quintus et sextus Machabeorum, quos libros Iudei inter apocrypha separant, Ecclesia tamen Dei inter diuinas Scripturas et honorat et predicat. In Nouo autem Testamento duo sunt ordines. Primus euangelicus, in quo sunt Mattheus, Marcus, Lucas et Ioannes; secundus, apostolicus, in quo sunt Paulus in quatuordecim Epistolis, Petrus in duabus, Ioannes in tribus, Iacobus et Iudas in singulis; Actus apostolorum, et Apocalypsis. Summa autem utriusque Testamenti diuisio trifarie  distinguitur, id est in historia, in moribus, et allegoria. Rursus ista tria multifaric diuiduntur, id est, quid a Deo, quid ab angelis uel hominibus gestum dictumque sit, quid a prophetis pronuntiatum de Christo et corpore eius, quid de diabolo et membris ipsius, quid de ueteri et nouo populo, quid de presenti seculo et futuro regno atque iudicio, Libros autem sanctarum Scripturarum, quos presens bibliotheca continet, subsequens breuiculus ordine pandit.

Ordo librorum ueteris et Noui Testamenti qui ab Ecclesia recipiuntur, et in hoc corpore generaliter continentur.


Primus ordo Legis, in quo sunt libri.
    Genesis. 
    Exodus.
    Leuiticus.
    Numeri.
    Deuteronomium.




II. Prophetarum, in quo sunt libri.
    Iesu Naue.
    Iudicum.
    Samuel II.
    Malachim II.
    Isaias.
    Ieremias.
    Ezechiel.
    Duodecim prophetarum.




III. Hagiographorum, in quo sunt libri.
    Iob. 
    Psalterium.
    Prouerbiorum.
    Ecclesiastes.
    Cantica canticorum.
    Daniel.
    Paralipomenon.
    Ezras.
    Esther.




Iu. Librorum, qui in Hebreorum canone non habentur.
    Sapientia.
    Ecclesiasticum.
    Tobi.
    Iudith.
    Machabeorum libri II.




Ordo euangelicus, in quo sunt libri.
    Mattheus.
    Marcus.
    Lucas.
    Ioannes.




Ordo apostolicus, in quo sunt libri. Pauli epistole XIu.
    Ad Romanos I.
    Ad Corinthios II.
    Ad Galatas I.
    Ad Ephesios I.
    Ad Philippenses I.
    Ad Colossenses I.
    Ad Thessalonicenses II.
     Ad Timotheum II.
    Ad Titum I.
    Ad Philemonem I.
    Ad Hebreos I.
    Petri II.
    Iacobi I.
    Ioannis III.
    Iude I.
    Actus apostolorum.
    Apocalypsis.





II. uERSUS PRAEFIXI BREuI [a 1Kb] CHRONICO, QUOD BIBLIIS ADIECTUM FUIT.


Codicis huius opus struxit Theodulfus amore
   Illius, hic cuius lex benedicta tonat.
 Nam foris hoc gemmis, auro splendescit et ostro,
   Splendidiore tamen intus honore micat.
Quo post catholice ueneranda uolumina legis
   Parua tenet modicum scriptio cerne locum.
Scilicet initio sumens exordia ab ipso,
   Per patrum et regum nomina texit opus.
Et notat annorum numerum, notat ordine regna.
   Heracli princeps, tempus ad usque tuum.
Gestaque dat paucis reminisci plurima uerbis:
   Sic modico in nutu grande notatur opus.
Hinc adaperta sedent Hebree nomina lingue,
   Que sacre lingue inclytus usus habet.
Attica post resident, fidei que prisca uetustas
   Contulit Ecclesie queis uocitantur opes,
Conficitur Latio de nomine siluula parua,
    Que magni fructus pondera digna uehit.
Corpore sub paruo mysteria magna retentant.
   He res, quas limes codicis huius habent.
His fluuium legis poterit lustrare lucernis,
   Querere qui pisces legis in amne cupit.
Retibus his poterit pretiosam prendere predam,
   Ars est cui in sancta querere lege cibum.
Non has lector ouans quasi quedam uilia temne:
   uilis rem pulchram capsa tenere solet.
Ferrea nam clauis, de uili facta metallo,
   Argenti atque auri dat penetrare locum.
Queque est seruanti seu sarcina parua ferenti,
   Quo grauis est pretii sarcina monstrat iter.
Nec tibi displiceant quoniam sunt corpore parua,
   Tegmine sub paruo pondera magna latent.
 Nam modicis clauis grandis structura tenetur,
   Marculus et paruus magna metalla polit.
Sic segetes magne nascuntur semine paruo,
   Pondus et arboreum germine deque leui.
Obstrusa aperiunt, panduntque latentia plura,
    Paruaque uelamen uirgula [Ms. Colb., ungula] grande leuat.
Quosque tenent flores librorum grandia prata,
   En simul hic calathus dat tibi, carpe manu.
Utere seu felix, quo [Id. ms., ut] sis felicior ipse.
   Cum tua perpetuas uita capesset opes.
Et memor esse mei dignare per omnia queso,
   Dum regis et relegis, dumque adis istud opus.
Dumque adis istud opus, quod condidit actio nostra,
   Mercedem studii tu mihi redde mei.
Hanc rogo mercedem pro me deposce Tonantem,
   Ut mihi det ueniam, seu pius addat opem,
Noxia depellat, concedat prospera queque,
   Participem et faciat uita beata tibi.
Componat mores, firmet spem, corrigat actus,
    Atque anime adueniat hoc tribuente salus.
Utque ita me clemens peccamine purget ab omni,
   Ut mihi post mortem det super astra locum.
Cetibus angelicis et iungat, munere cuius
   Terrea progenies scandit ad astra poli.


Distichum.


uiue Deo felix per plurima tempora, lector,
   Theudulfi nec sis immemor oro tui.


Aliud.


Finis adest operi, his quibus est peragentibus actum,
   Sit pax, uita, salus, et tibi, lector, aue.



III. uERSUS FACTI UT A PUERIS [b 1Kb] IN DIE PALMARUM CANTARENTUR.


Gloria, laus et honor tibi sit, rex Christe redemptor,
    Cui puerile decus prompsit hosanna pium.
Isrel es tu rex, Dauidis et inclyta proles,
   Nomine qui in Domini, rex benedicte, uenis.
Cetus in excelsis te laudat celicus omnis,
   Et mortalis homo, et cuncta creata simul.
Plebs Hebrea tibi cum palmis obuia uenit;
   Cum prece, uoto, hymnis adsumus ecce tibi.
Hi tibi passuro soluebant munia laudis,
   Nos tibi regnanti pangimus ecce melos.
Hi placuere tibi, placeat deuotio nostra,
   Rex pie, rex clemens, cui bona cuncta placent.
Fecerat Hebreos hos gloria sanguinis alti,
   Nos facit Hebreos transitus ecce pius.
Inclyta terrenis transitur ad ethera uictis.
   uirtus a uitiis nos capit alma tetris.
 Nequitia simus pueri, uirtute uieti,
   Quod tenuere patres, da teneamus iter.
Degeneresque patrum ne simus ab arte piorum,
   Nos tua post illos gratia sancta trahat
Tu pius ascensor, tuus et nos simus asellus
    Tecum nos capiat urbs ueneranda Dei.
uestis apostolice rutilo fulgore tegamur,
   Te bene tecta ut ea nostra caterua uehat,
Tegmina sic anime sternamus corpora nostra,
   Quo per nos semper sit uia tuta tibi.
Sit pia pro palme nobis uictoria ramis,
   Ut tibi uictrici forte canamus ita.
Castaque pro ramis salicis precordia sunto,
   Nos operum ducat prata ad amena uiror.
Pro ramis olee pietas, lux dogmaque sancti
   Flaminis in nobis sit tibi rite placens.
Arbore de legis cedamus dogmata quedam,
   Queis ueniendi ad nos sit uia tuta tibi.
Nostraque sic presens celebret deuotio festum,
   Continuo ut ualeant annua festa sequi.
 Urbem et cum ramis et laudibus imus ad istam,
   Celsa poli meritis fac ita adire piis.
Hanc in amore tuo collectam respice plebem,
   Suscipe et illius uota precesque libens.
Ecce sacerdotum turbe, popularis et ala,
   Concinit et laudes sexus uterque tibi.
Quos habet Andegauis uenerabilis ambitus urbis,
   Qui pia deuota carmina mente canunt.
Quam Meduana morans fouet, et Liger aureus ornat,
   Qua rate cum leui Sarta decora iuuat.
Fruge, ope, nundinis, pulchris et rebus abundans,
   Obsita seu sanctis est bene tota locis.
Plebs uenit Albini sancta hec de sede beati,
   Cum uoto et ramis carmina digna ferens.
 Illaque Baptiste concurrit ab arce Ioannis,
   Consocians ramis dicta canora suis.
Nec, Martine, cohors tua serior alme recurrit,
   Fertque manu ramos, mente et ore melos.
Turba Saturnini uenit his sociata beati,
   Quam crux et rami, laus et adornat ouans.
Et Petre cella tuo uocitata e nomine sancto,
   Quos quit, ad hoc laudum mittere gestit opus.
Sergius et proprios martyr uenerandus alumnos
   Mittit ad officii gesta beata pii.
His tua Maurili coniungitur alme caterua,
   Et prece, laude, sono sic pia uota canit.
Tardior Aniani non currit turba beati,
   Istas ut laudes rex tibi Christe canat.
Plebsque salutifere procurrit ab ede Marie,
    Huc quam transmittit pons Meduana tuus.
Plebs quoque Germani uenit huc de sede beati,
   Presulis eximii, pontificisque sui.
Scandimus en sanctum Michelis ad atria cliuum,
   Christe tuus dulcis nos ubi iungit amor.
Quo sua pontifici iungatur turba benigno,
   A capite et membris laus sonet ista Deo.
Hinc pia Mauricii ueniamus ad atria sancti,
   Quo simul et laudum et uox sonet ista precum.
Illic et titulis nos mater colligat una,
   Que caput et specimen istius urbis habet.
Nostra ubi nos prex et benedictio presulis ornet.
   Cum laude ac mittat ad sua quemque loca.



Iu. DE EO QUOD TEMPORIS STATUS, ET LOCUS, ET CAUSA, ET MOTIO INGENIUM TRACTATORIS ADIUuAT.


Temporis ergo status, locus, aura et motio, geste
   Siue rei modus aptum adiuuat ingenium.
uespere florigera peccantem in sede requirit,
   Atque ubi sit rogitat conditor orbis herus.
Temporis hic status est, diei quia luce relicta,
   In tenebras noctis iam reuolutus erat.
Quem scit ubi querit, quia non ibi nouerat illum,
   Quo bene precepto iusserat esse dato.
Nescius ut quo sit querit, sed nescio tandem.
   Quid nescire Dei ni reprobare uelit.
Nec minus interea sapidum sensum hora locusque
    Eloquio in sacro dedere sepe solent.
Montis Oliueti ueniens de uertice Christus,
   Mane adiit templi limina sancta Dei.
Liberat oblatam mecham fallacibus illis,
   Quam pius et iustus sit docet almus in hac
Nam pius hanc saluat, damnat peccamina iustus:
   uade, ait, et noli nil mage tale sequi.
Mons olee namque est Domini miseratio celsa,
   Quo nos inquirens uenit ab arce poli,
Qua delibutos recreat nos unguine sancto,
   Luminis et tribuit et pietatis opem.
Mane diem reuocans aduenit nocte fugata,
   Quo noua lux adiit, legis et umbra abiit.
Sepe etiam sensus aperit bene mobilis er,
   Nam calor et frigus mystica multa monent.
 Exstiterant quondam Solymis encenia facta,
   Teste hec Scriptura dira premebat hiems.
Frigora sunt hiemis Iudee incredula corda
   Plebis, que fidei nuda calore inerant.
Hoc quoque frigus erat geritur cum passio Christi,
   Petre negando riges, flens recalendo uiges.
Sessio seu statio Domini, seu motio sensus
   Producunt uiuos, cum bene uisa manent.
Stare illum Stephanus, Marcus residere profatur:
   Nil hic diuersum est, unus utrumque gerit.
Sessio regnantis, statio pugnantis habet uim:
   Pro his pugnat, regit hos, complet utrumque simul.
Angelus hanc stando nascentem nuntius almus,
   Huncque resurgentem iam residendo canit.
 Hic pugnaturum, regnaturum indicat illic,
   Nascitur ad pugnam, surgit ad imperium.
Stare est pontificis summi, residere magistri:
   Pro nobis patris est hostia, nosque docet.
Cernit eundo duos, quos cecos stando resanat:
   Sit transire hominis, dummodo stare Dei.
Si modus in gestis Domini aspiciuntur et ordo,
   Incipiet sensus crescere magna seges.
Denique celsa petit montis, descendit ad ima,
   Esse Deum se illic edocet, hic hominem
Quosque prius sanat, satiat, post nectare magno:
   Ante fide sanat quos bene lege cibat.
Nosque super fragile studuit discumbere fenum,
   Mortifere ut carnis iure prematur opus.
 Discipulisque dapes tribuit, dant plebibus illi,
   Quod hi docti illa, plebs pia constet eis.



u. [a 1Kb] IN ALTARE SANCTI ANIANI.


Hanc tibi Celsitonans aram Theodulfus adorno,
   At faueas uotis rex Deus ipse meis.
Quisquis es hanc cernens, et tu sanctissime presul
   Aniane, exigui sis memor oro mei.



uI. [b 1Kb] AD MONACHOS SANCTI BENEDICTI.


I, mea charta, celer Benedicti ad tecta beati,
   Hocque salutato tecta reuise patrum.
Huic salueque ualeque meum, huic singula narra,
   Prospera que nobis sunt tribuente Deo.
 Inde refer multas misso pro munere grates,
   Utque libens mittat plura precare libens.
Utque pium consurgat opus fundamine iacto,
   Quod me iam mulcet, iam mea corda fouet:
Sit melius culmen, bonus est [F., et] fundaminis ordo,
   Quem gemini numeri sorsque decusque sacrat.
Ecce duo monachi duo sunt precepta salutis,
   Diuino ut iunctus sit quoque fratris amor.
Est intellectus qui sese operatio iungit?
   Sic ditant famulum bina talenta bonum.
Suntque due uite, quas actio bina sororum
   Innuit, ac etiam lex noua siue uetus.
Iamque operare libens, nec fundamenta timeto,
   Quod superaddideris stat solidante Deo.
Addere plura potes, poterit nescire ruinam
    Fabrica, quam numerus sustinet iste sacer.
Semina tu nostros misisti parua per agros,
   Plurima mitte, seges hinc tibi grandis erit,
Quod fuit Ausoniis Benedictus rector in aruis,
   Hoc modo tu in nostris es, Benedicte, locis.
Non distes merito cuius non nomine distas,
   Nominis et meriti sors beet una duos,
Ut cerebro Euphorbi Samius satus esse putatur,
   Sic Nursi patris in te reuocatur opus.
Ut per Theodulfum Theodulfi uerba precantis
   Imples, cumque una it hinc prece nomen idem:
Sic Benedictus ei per te, Benedicte, quod optat
   Conferat, et uoti tu mediator eas,
Quodque fuit, Casine, tibi pius hic pater olim,
   Hoc modo sit celle, urbs Aureliana, tue.
 Quam bene Mitiacum uocitauit prisca uetustas,
   Que fuit auspicium mitibus ante choris.
Maximinus ibi fratrum uernante corona
   Prefuit, his scandit iunctus ad astra poli.
Corpora sunt quorum uariis tumulata sepulcris,
   Sunt anime in sinibus sed, patriarcha, tuis.
 Has fera barbaries, exempto munere pacis,
   Deiecit sedes, destituitque locunt.
Qui proprios tenuit cineres, utque ales Eoa,
   De cinerum lapsu tendit ad alta caput.
His ita finitis, fratrum pete concita cetum,
   Quos circumspiciens cernua flecta genu.
Pauca locuturam primum benedicier ora,
   Inde morando prius accipe uoce sonum.
Me tibi Theodulfus transmisit, turba beata,
   Qui oratus uestri sumere poscit opem.
uestra suis crescat plantatio querit in aruis,
   De qua odor ambrosii nectaris astra petat.
Riuulus hanc uestre crebro precis irriget almus,
   Tendere quo radix brachia firma queat.
Desieris cum forte loqui, tunc tecta licenter
    Narratura Patrum cuncta reuise mihi.
Quo dormit pia turba uide, quo suscipit escas,
   Quo legit et spallit, quoue operatur adi.
Cernito pistrinum, nec despice tecta coquine,
   Quoue iacent membris qui bene mente uigent.
Hospitii mox cerne locum, quemque incolat ille
   Qui noua nunc primum miles in arma uenit,
Quo tibi quesiti deerit presentia fratris,
   Hunc iter hoc pulchrum pertimuisse dole.
Inde salutandi fratrem pietate reuise,
   Sum cui iunctus ego nomine, non merito.
Hinc pete Nebridii Patris uenerabilis edes,
   Mox et Donati sit tibi uisa domus.
Sed nec pretereas sancti loca fratris Atili,
   Anianique mei tecta uerenter adi.
 Nam pius aspiciat dantem sibi dona salutis
   Attala te uideat, dicque, Olemunde, uale.
At si forte uales mundanas ire per urbes,
   Singula perlustrans oppida, rura, casas,
Presulibus nostras in carmine pande salutes,
   Atque omni clero, quosque referre mora est.
Attila, Clarinus, Teutfredus, Leubilla, et omnis
   Turba Patrum nostrum sentiat alma uale.
Quid tibi plura canam? cunctos ex uoce saluta,
   Hisque salutatis te mihi redde citam.



uII. uERSUS SCRIPTI LITTERIS AUREIS DE SANCTO QUINTINO. In prima tabula.


Cum denis lustris ternos minus inclytus annos
    Rex ageret Carolus sceptra tenendo pia:
Rebus et humanis exemptus culmina regni
   Linqueret ingentis, rex Ludouice, tibi!
Datque octingentis Christi incarnatio felix
   Addere curriculis quattuor atque decem:
Condere cepit opus huius uenerabilis aule
    [a 1Kb] Abbas Fulradus nobilitate cluens.
Namque huic Hieronymus, Carolus pater exstitit illi,
   Qui proprie specimen gentis ad alta tulit.
Bella gerens pacemque tuens, qui culmina regni
   Ad prolem misit auxiliante Deo.



uIII. In secunda tabula.


Martyris egregii Quintini hic membra quiescunt,
   Mens heret Christo cuius in arce poli.
Huius honore pio ueteri fundamine templum
   Constructum hoc fuerat, constitit atque diu.
Sed dum scissa dares paries fera signa ruine,
   Surgendi causas ad meliora dabas.
Namque piis uotis, Domino tribuente, peregi
   Hoc ego Fulradus ut foret istud opus.
 Scilicet ut maior studioque operosior omni
   A fundamentis surgeret ista domus.
Quam dum quisquis adis Domino tua uota daturus,
   uotis me et precibus iungito queso tuis.



IX. In tertia tabula.


Hec domus alma Dei est uia qua itur ad atria celi,
   Hic patet ecce bonis porta serena poli.
Hec uia, uita, salus. Christus sua templa reuisit,
   Iustorum acceptans munia, uota, preces.
Hic bene Quintini requiescunt ossa beati,
   Qui studuit Domino rite placere suo.
Sanguine qui proprio est mercatus celica regna
   Atque locum sibimet emit in arce poli.
Cuius martyrium deuota mente frequentat,
   Plebs uiuens, querens et peregrinus opem.
Quos memores nostri Fulradus cernuus opto
   Ut uestri semper sit memor ipse Deus.



X. [b 1Kb] IN SEPULCRO SANCTI NAZARENI.


Martyr amene, tuos hic Christus condidit artus
   Et tua mens centri scandit ad alta uolans.
Tu Tiberina tuis lustrati littera gestis,
   Et nunc Rhenicolas ossis honore beas.
Roma, fauente Deo, uidisti in martyre signa,
   Nunc Germana cohors cernis id istud opus.
Aulica siluestri delubra in rure locasti
   Martyr, et in uacuis syrtibus aula micat.
Nazarium uocitat hunc florem natio cuncta.
    Nam nazar Hebrea flos bene lingua uocat,
Hunc ego Wangionum ueniens festinus ab urbe
   Dum peterem, uidi nube niuem cadere.
Pisciflui Rheni transiui in robore ripas,
   Ut citius possem eius adire locum.



XI. [c 1Kb] EPITAPHIUM FASTRADAE REGINAE.


Inclyta Fastrade regine hic membra quiescunt,
   De medio quam mors frigida flore tulit.
Nobilis ipsa uiri thalamo coniuncta potentis,
   Sed modo celesti nobilior thalamo.
Pars anime melior Carolus rex ipse remansit,
   Cui tradat mitis tempora larga Deus.



XII. IN FRONTE DOMUS.


Qui stas, quiue sedes, qui rura et tecta peragras,
   Tempora consumis actibus et uariis.
Nil gere turpe, quod hoc celsa quis spectet ab ede,
   Est hoc, est aliud quod mage tu timeas.
Est super astra Deus: quid agat humana propago
   Laturus libre pondera iusta uidet.



XIII. CUR MODO CARMINA NON SCRIBAT.


Carmina sepe mihi, fratres, pergrata tulistis:
   Et nunc que fertis, credite, ualde placent.
His delector enim, uestri studiumque laboris
   Conlaudo, et moneo uos potiora sequi.
Crescitis in melius, nobis hinc gaudia crescunt
   Ut magis atque magis id faciatis amo.
 Qui ex facili pridem poteram depromere uersus,
   Aestuo, nec condo ut uolo dulce melos.
Queretis hoc, quando nouus hic successit habendus
   Usus, nostram Erato qui reticere facit.
Sunt mihi nunc lacrymis potius deflenda piacla,
   Carmine [F., Culmina] quam lyrico nempe boanda pede.
Non amor ipse meus Christus mea carmina queret,
   Sed mage commissi grandia lucra gregis.
Pro quo, proque meis orare erratibus opto:
   Carmina ni pangam, crimina nulla gero.
Ludite uos, pueri, metrica sat lusimus arte:
   Prima que cupitis iam mihi parta manent.
Discite sic, fratres, docti ut possitis haberi,
   Et fieri socii ciuibus ethereis.
 En ueneranda piis tanti solemnia festi,
   Nos modo non multum uersificare sinunt
His ita premissis, festum hoc celebremus ouantes,
   Aptius edendi carmina tempus erit.
Annua sic etiam ueneranter festa colamus,
   Continua ut nobis det sine fine Deus.
[a 1Kb] Nam, Wulfine; tibi debentur premia laudum,
   Cuius ab amne fluunt metrica docta bene.
Hinc tibi multiplices agimus, carissime, grates:
   Premia pro meritis rex Deus ipse dabit.



XIu. IN OBITU DAMASI.


Qui gradiens pelagi fluctus compressit amaros,
uiuere qui prestat morientia semina terre,
Soluere qui potuit legalia uincula mortis,
Post tenebras fratrem, post tertia lumina solis,
Ad superos iterum Marthe donare sorori,
Post cineres Damasum faciet quia surgere credo.



Xu. [b 1Kb] IN FALDAONE EPISCOPI.


Sessio Theodulfi placeat, precor, omnis et actus,
    Rex Deus alme tibi, cui bona cuncta placent.
Quo sine nulla geri bona, cum quo plurima possunt,
   uelle et posse mihi tu dato queso bonum.
Cum te maior adit, stet plebs, tibi iunior adsit,
   Et circumstantes famine posce pio.
Sit tibi mens humilis, prudens cor, et actio munda,
   Sessor et assiduo mente tuere Deum
Quisquis es hic astans, hominem ne detrahe quemquam.
   Absentum uitam rodier est facinus.
Parcite qui statis uanis instare loquelis,
   Ne uos qui residet censeat ire foras.



XuI. DE CONTEMPTU MUNDI.


Perpetuos ignes, quos factor iure minatur,
   Si paueas, eius premia quisquis amas.
Totius hec fragilis uilescit gloria mundi,
   Interius tibimet pollet et almus amor.



LIBER TERTIUS.



I. [a 1Kb] AD CAROLUM REGEM.


Te totus laudesque tuas, rex, personat orbis,
   Multaque cum dicat, dicere cuncta nequit.
Si Mosa, Rhenus, Arar, Rhodanus, Tiberisque, Padusque
   Metiri possunt, laus quoque mensa tua est.
 Res satis immensa est tua laus, immensa manebit,
   Dum pecori atque homini peruius orbis erit.
Quam bene si nequeo studiis explere loquendi,
   Tantillus tantam temno tacere tamen.
Ludricis hec mixta iocis per ludicra currat,
   Sepeque tangatur qualibet ille manu.
Laude iocoque simul hunc illita charta reuisat,
   Quem tribuente celer ipse uidebo Deo.
O facies, facies ter cocto clarior auro,
   Felix qui potis est semper adesse tili!
Et diademali sat dignam pondere frontem
   Cernere, que simili cuncta per arua caret.
Egregiumque caput, mentum, seu colla decora,
   Aureolasque manus pauperiem que abolent.
Pectora, crura, pedes, est non laudabile cui nil,
   Omnia pulchra uigent, cuncta decora nitent.
Atque audire tui per pulchra affamina sensus,
   Quo super es cunctis, est tibi nemo super.
 Est tibi nemo super, solers prudentia cuius
   Tanta cluit, nullus cui puto finis inest.
Latior est Nilo, glaciali grandior Istro,
   Maior et Euphrate est, non quoque Gange minor.
Quid mirum eternus si talem pastor alendis
   Pastorem gregibus condidit ipse suis?
Nomine reddis auum, Salomonem stemmate sensus,
   uiribus et Dauid, siue Ioseph specie.
Tutor opum es, uindex scelerum, largitor honorum,
   Atque ideo dantur hec bona cuncta tibi.
[b 1Kb] Percipe multiplices letanti pectore gazas,
    Quas tibi Pannonico mittit ab orbe Deus.
Inde pias celso grates persolue Tonanti,
   Cui solet ut semper sit tua larga manus.
[a 1Kb] Adueniunt gentes Christo seruire parate,
   Quas dextra ad Christum sollicitante uocas.
Pone uenit textis ad Christum crinibus Hunnus,
   Estque humilis fidei, qui fuit ante ferox.
Huic societur Arabs, populus crinitus uterque est,
   Hic textus crines, ille solutus eat.
Cordoba, prolixo collectas tempore gazas
   Mitte celer regi quem decet omne decens.
[b 1Kb] Ut ueniunt Arabes, Arabes nomadesque uenite,
   Regis et ante pedes flectite colla genu.
Nec minus hi quam uos seuique trucesque fuere,
   Sed hos qui domuit uos domiturus erit.
 Scilicet in celo residens, per tartara regnans,
   Qui mare, qui terras, qui regit astra polum [F., poli].
uer uenit ecce nouum, cum quo felicia cuncta,
   Teque tuosque adeant, rex, tribuente Deo.
En renouatur ouans eternis legibus annus,
   Et sua nunc mater germina promit humus.
Silue fronde uirent, ornantur floribus arua,
   Sicque uices seruant en elementa suas.
Undique legati ueniant qui prospera narrent:
   Premia sint pacis, omnis abesto furor.
Mox oculis cum mente simul manibusque leuatis
   Ad celum, grates fertque refertque Deo.
Consilii celebretur honos, oretur in aula
   Qua miris surgit fabrica pulchra tholis.
Inde palatine repetantur culmina sedis,
    Plebs eat et redeat atria longa terens.
Ianua pandatur, multisque uolentibus intrent
   Pauci, quos sursum quilibet ordo tulit.
[c 1Kb] Circumdet pulchrum proles carissima regem,
   Omnibus emineat, sol ut in arce solet.
Hinc astent pueri, circumstent inde puelle,
    uinea letificet sicque nouella patrem.
Stent Carolus Ludouicque simul, quorum unus ephebus.
   Iam uehit alterius os iuuenale decus.
Corpore preualido quibus est neruosa iuuenta,
   Corque capax studii, consiliique tenax.
Mente uigent, uirtute cluunt, pietate redundant,
   Gentis uterque decor, dulcis uterque patri,
Et nunc ardentes rex acies flectat ad illos,
   Nunc ad uirgineum flectat utrinque chorum,
uirgineum ad cetum, quo non est pulchrior alter,
   ueste, habitu, specie, corpore, corde, fide.
Scilicet ad Bertam, et Rodtrud, ubi sit quoque Gisla,
   Pulchrarum una soror sit minor, ordo trium.
 Est sociata quibus [d 1Kb] Leutgardis pulchra uirago,
   Que micat ingenio cum pietatis ope.
Pulchra satis cultu, sed digno pulchrior actu,
   Cum populo et ducibus omnibus una fauet,
Larga manu, clemens animo, blandissima uerbis,
   Prodesse et cunctis, nemini obesse parat.
Que bene discendi studiis studiosa laborat,
   Ingenuasque artes mentis in arce locat.
Prompta sit obsequio soboles gratissima regis,
   Utque magis placeat certet amore pio.
Pallia dupla celer, manuum seu tegmina blanda,
   Suscipiat Carolus, et gladium Ludoich.
Quo residente, suum grata inter basia munus
   Dent nate egregie, det quoque charus amor.
Berta rosas, Chrodtrudh uiolas, et lilia Gisla,
    Nectaris ambrosii premia queque ferat.
Rothaidh poma, Hiltrudh Cererem, Tetdrada Lyeum,
   Quis uaria species, sed decor unus inest.
Ista nitet gemmis, auro illa splendet et ostro,
   Hec gemma uiridi prenitet, illa rubra.
Fibula componit hanc, illam limbus adornat.
    Armille hanc ornant, hancque monile decet.
Huic ferruginea est, apta huic quoque lutea uestis,
   Lacteolum stropium hec uehit, illa rubrum.
Dulcibus hec uerbis faueat regi, altera risu,
   Ista patrem gressu mulceat, illa ioco.
    [a 1Kb] Quod si forte soror fuerit sanctissima regis,
   Oscula det fratri dulcia, frater ei.
Talia sic placido moderetur gaudia uultu,
   Ut sponsi eterni gaudia mente gerat,
Et bene scripture pandi sibi compita poscat:
   Rex illam doceat, quem Deus ipse docet.
    [b 1Kb] Adueniant proceres, circumstent undique leti,
   Complere studeat munia quisque sua,
    c 1Kb] Thyrsis ad obsequium semper sit promptus herile,
   Strenuus et uelox sit pede, corde, manu,
 Pluraque suscipiat hinc inde precantia uerba,
   Istaque dissimulet, audiat illa libens.
Hunc intrare iubens, hunc exspectare parumper
   Censeat, hunc intus, hunc tamen esse foris.
Regalique throno Caluus hic impiger adstet,
   Cunctaque prudenter, cuncta uerenter agat.
[d 1Kb] Adsit presul ouans animo uultuque benigno,
   Ora beata ferens, et pia corda gerens.
Quem sincera fides, quem tantus culminis ordo,
   Pectus et innocuum rex tibi, Christe, dicat.
Stet benedicturus regis potumque cibumque,
   Sumere quin etiam rex uelit, ille uolet.
 [e 1Kb] Sit presto et Flaccus nostrorum gloria uatum,
   Qui potis est lyrico multa boare pede.
Quique sophista potens est, quique peta melodus,
   Quique potens sensu, quique potens opere est.
Et pia de sanctis Scripturis dogmata promat,
   Et soluat numeri uincla fauente ioco.
Et modo sit facilis, modo scrupea questio Flacci,
   Nunc mundanam artem, nunc redibens superam,
Soluere de multis rex ipse uolentibus unus
   Sit bene qui possit soluere Flaccidica.
uoce ualens, sensuque uigil, sermone politus,
    [f 1Kb] Adsit Riculfus, nobilis arte, fide.
Qui et si longinqua fuerit regione moratus,
   Non manibus uacuis iam tamen inde redit.
Dulce melos canerem tibi, ni absens, dulcis Homere,
    Esses; sed quoniam es, hinc mea Musa tacet.
[g 1Kb] Non Ercambaldi solers presentia desit,
   Cuius fidam armat bina tabella manum.
Pendula que lateri manuum cito membra reuisat,
   uerbaque suscipiat, que sine uoce canat.
Lentulus intersit, laturus dulcia poma.
   Poma uehat calathis, cordis in arce fidem.
Cui sunt arguti sensus, alia omnia tarda,
   Ocior esto probus Lentule uoce, pede.
Nardulus huc illuc discurrat perpete gressu,
   Ut formica tuus pes redit itque frequens.
Cuius parua domus habitatur hospite magno,
    Res magna et parui pectoris antra colit.
Et nunc ille libros operosus, nunc ferat et res,
   Spiculaque ad Scotti nunc paret apta necem.
Cui dum uita comes fuerit hec oscula tradem,
   Trux aurite tibi que dat aselle lupus.
Ante canis lepores alet, aut lupus improbus agnos,
   Aut timido muri musio terga dabit,
Quam Geta cum Scotto pia pacis federa iungat,
   Que si forte uelit iungere, uentus erit.
Hic penasue dabit fugietne simillimus Austro,
   Utque sit hic aliud, nil nisi Scottus erit.
Cui si litterulam que est ordine tertia tollas,
   Inque secunda suo nomine forte sedet,
Que sonat in celo prima, et que in Scando secunda,
   Tertia in Ascensu, quarta in Amicitiis.
 Quam satis offendit pro qua te littera Salui.
   Utitur, haud dubium [a 1Kb] quod sonat hoc et erit.
[b 1Kb] Stet Leuita decens Fredegis sociatus Osulfo,
   Gnarus uterque artis, doctus uterque bene.
[c 1Kb] Nardus et Ercambald si coniungantur Osulfo,
   Tres mense poterunt unius esse pede.
Pinguior hic illo est, hic est quoque tenuior illo,
   Sed mensura dedit altior esse pares.
Pomiflua solers ueniat de sede Menalcas,
   Sudorem abstergens frontis ab arce manu.
Quam sepe ingrediens pistorum siue coquorum
   uallatus cuneis ius synodale gerit.
Prudenter qui cuncta gerens, epulasque dapesque
   Regis honoratum deferat ante thronum.
Adueniat pincerna potens Eppinus, et ipse
    Pulchraque uasa manu, uinaque grata uehat.
Iam circumsedeant regalia prandia iussi,
   Letitie detur munus ab axe poli.
Et pater Albinus sedeat pia uerba daturus.
   Sumpturusque cibos ore manuque libens.
Aut si, Bacche, tui, aut Cerealis pocla liquoris
   Porgere precipiat, fors et utrumque uolet.
Quo melius doceat, melius sua fistula cantet,
   Si doctrinalis pectoris antra riget.
Est procul pultes, et lactis massa coacti,
   Sed pigmentati sis prope mensa cibi.
Participent mensas epulis, et dulcia sumant
   Pabula, uina bibent stansque sedensque simul.
His bene patratis, mensis dapibusque remotis,
    Pergat letitia plebs comitante foras.
 Hacque intus remanente, sonet Theodulfica Musa,
   Que foueat reges, mulceat et proceres
Audiat hanc forsan membrosus Wibodus heros,
   Concutiat crassum terque quaterque caput.
Et toruum aspiciens uultuque et uoce minetur,
   Absentemque suis me obruat ille minis:
Quem si forte uocet pietas gratissima regis,
   Gressu eat obliquo uel titubante genu.
Et sua precedat tumefactus pectora uenter,
   Et pede uulcanum, uoce Iouem referat.
Hec ita dum fiunt, dum carmina nostra leguntur,
   Stet Scottellus ibi, res sine lege furens,
Res dira, hostis atrox, hebes horror, pestis acerba,
   Litigiosa lues, res fera, grande nefas.
Res fera, res turpis, res segnis, resque nefanda,
    Res infesta piis, res inimica bonis.
Et manibus curuis, paulum ceruice reflexa,
   Non recta ad stolidum brachia pectus eant.
Anceps, attonitus, tremulus, furibundus, anhelus,
   Stet leuis aure, manu, lumine, mente, pede,
Et celeri motu nunc hos nunc comprimat illos,
   Nunc gemitus tantum, nunc fera uerba sonet.
Nunc ad lectorem, nunc se conuertat ad omnes
   Adstantes proceres, nil ratione gerens.
Et reprehendendi studio ferus estuet hostis,
   Cui sit posse procul, iam quia uelle prope est.
Plurima qui didicit, nil fixum, nil quoque certum,
   Que tamen ignorat, omnia nosce putat.
Non ideo didicit, sapiens ut possit haberi,
   Sed contendendi ut promptus ad arma foret.
 Multa scis et nulla sapis, plura, inscie, nosti,
   Quid dicam inde magis? non sapis, atque sapis.
Rex sua fulcra petat, habeat sua mansio quemque:
   Rex bene letus eat, plebs bene lata meet.
At tu posce pio reditum mea fistula regi,
   Et cunctis ueniam quos ciet iste locus [F., iocus].
Qui ne quem offendat, placeat dilectio Christi,
   Omnia que suffert, cui bona cuncta placent.
Hac ope qui uacuus, qui tanto est munere nudus.
   Sit licet infensus, est mihi cura leuis.
Qui te mundani regni, rex, extulit arce,
   Premia perpetui det meliora tibi.



II. [d 1Kb] SUPER SEPULCRUM ADRIANI PAPAE.


 Aurea funereum complectit littera carmen,
    uerba tonat fuluus et lacrymosa color.
Promere que Carolum compellit amorque dolorque
   Me tuus, Adriane presul amate nimis.
Pontificum specimen, lux plebis, norma salutis,
   uir pie, uir sapiens, uir uenerande satis.
Mente nitens, formaque decens, sensuque renidens,
   Inclyto amore uigens, speque fideque cluens.
Tu decus Ecclesie, fax splendens urbis et orbis,
   Charior egregie tu mihi luce Pater,
Quem cum dira dies non exhibitura sequentem,
   Eripuit uiuis, res patuitque mihi,
Protinus agnoui ueteris uestigia luctus,
   Morsque parentum oculis est reuocata meis.
Tedia Pippini sensi uenientia morte,
   Bertradamque dolor, proh dolor! iste refert.
 Cumque tui aspectus, sanctissime papa, recordor,
   Corque oculosque meos nil nisi luctus habet.
Munera grata tibi incolumi mittenda parabam,
   Tristia nunc mesto pectore dona paro.
Marmora pro tunicis, proque auro flebile carmen,
   Que gerat urna capax iam tua parua domus.
Quam quis ab occasu properans uel quisquis ab ortu
   Conspicis, hic munus quod uenereris habes.
Sexus uterque, senex, iuuenis puer, aduena, ciuis,
   Quisquis es, Adriano dic sit amena quies.
Presulis istius semper tu, Roma, memento,
   Qui tibi tutor opum, murus et arma fuit.
Tu quoque successor residens in sede sacrata,
   Sis memor oro huius, si Deus ipse tui.
Huic prece grata quies detur Paulique Petrique,
    Hunc quoque celicolum cuncta caterua iuuet.
Huic lucem concede piam, concede quietem,
   Rex Deus, atque operis tu miserere tui.
En est quod fuerat puluis de puluere sumptus,
   Sed putres cineres tu reparare uales.
Credo quod hic puluis transacta morte resurget,
   Nec iam post tumulum sic moriturus erit.
Hos apices quicunque legis, te nosce futurum
   Hoc quod hic est, omnis hoc caro pergit iter.
Inde tuam mentem uenturis casibus optans
   Oratu et precibus sis memor huius. Aue.



III. [a 2Kb] AD ANGILBERTUM.


Quid cycni faciunt, resonant dum talia corui,
   Et tectis strepitant carmina multa meis?
Nunc fallax simulat hominis rea pica loquelam,
   Despiciens uolucres, fercula sacra sedet.
Psittacus et uarias imitatur uoce camenas,
   Commaculans musas, [b 1Kb] uatis Homere, tuas.
Mergulus atque niger Ligeri piscator in undis
   Brigenses siluas nunc habitare solet.
Et pennis pulchrum sese putat esse pauonem,
   Que laudes Lamuel addidit ecce tuas.
uox reor equa sonat, fallit sed penna colorem.
   Nec uarium rutilat hic decus in specie.
Nunc monstrat cuculus uernalis lumina Phebi,
    Balbula uox resonat gutture raucisono.
Nunc pluuiam pendens ramis uocat improba cornix,
   Se fallax uitas iactat habere nouem.
uox merule taceat, quatit anser plectra palustris,
   uertice submerso sordida queque uorans.
uernalis sileat dulces acredula cantus,
   Nocturnos reboat bubo inimica sonos.
Increpat en iterum uates Balensis asellus,
   Insuetosque ciet uoce rudente sonos.
uertitur et subito studia in contraria rerum.
   Rideat Orpheum Tityrus aurisonum.
Orpheus in siluis putridas tu pasce capellas,
   Tityrus aulenses delicias sequitur.
Dauid in arce manet paucis cum forte puellis,
   Pieriam sufflat carmina queque tubam.
 In primis rutilat Flatcinas Delia musas,
   Post alie pariter organa sacra boant.
Delia Treiciam iam pangit pollice chordam,
   Floribus atque ornat tempora sacra nouis
uinnula mellifluas rimatur fistula Musas,
   Guttere ter quinos personat ecce tonos.
Flaccus abit senior pueris comitatus ab urbe,
   Dum lux plena redit, tunc redit ipse domum.
Ille habet etatem, pro se respondeat ille,
   Pro se proque suis uerba dabit pueris.
Aut inflare leues calamos mandauerit illis,
    uertice Sileni aut serta ligare senis.
Has paucas Dauid cernit psalmista camenas,
   Regales inter iam resonans epulas.
Subiiciens paucos inter quoque licia tela
   Delia femineos uirgiliana pedes.
Beselel atque Lupum subito respexit inertem.
   Quapropter tacuit suauia uerba timens.
Dum Lupus aufugiet, redit in precordia sensus,
   Carminibus complet flumina, rura, domos.
Et quocunque die crescunt in uertice thyrsi
   Iam rutile crines, tunc canet ipse quoque
Dum Lupus in scrinis querit sua carmina canus,
   Inueniet forsan ut Maro tunc resonat.
Lucius ipse breui depingit carmina notus,
   Talia nec coruus discere forte ualet.
 Scottulus accinctus gladio te spectat acuto,
   Perforet ut pectus, Coruiniane, tuum.
Non timet hic coruos, uolucri nec parceret ulli,
   Si modo Dametam sperat abesse procul.
Non pius est Scottus noster Dameta peta,
   uertitur in luctum ludus ab ore procax.
Attamen arma minans Scottus iam prelia tentat;
   Getulumque caput ense ferire uolens.
Hic Scottus sottus cottus trinomen habebit,
   Guttere gentilupum clamat et ipse cauo.
Carmine uersifico fumoso et distichon ore,
   Hoc cecinit nobis ecce Menalca suo.
Exanimis uiuum risu percussit iniquo,
   Sed tamen hec pueris prelia proficiunt.
Tres pueri circum Danielis fercula gaudent,
    Qui superant flammas nobilitate fide.
Nunc Iob immensi numero fulgescit honoris,
   Psalteriumque oculis fulget amore piis.
In medio Dauid sceptro regit omnia, largas
   Disponens epulas ordine pacifico.
Et pius Aaron benedicit cuncta per aulam,
   Sanctificans uerbis fercula cuncta sacris.
Et Nemias, Solymam qui iam renouauerat urbem,
   Bacchipotens caluus dulcia uina feret.
Qui locus est coruo hec inter conuiuia nigro?
   In siluis maneat inter et ipse lupos.
Ni tamen Elias depurget crimina corui,
   Conuocet atque iterum ad fercula sacra sibi.
Hispani potus Hardberd seruator auarus,
   Armatus Cerere totus in ede sua.
 Et calidum sceptro uersat callare culinis,
   Ut bibat hoc gelidum, quod mouet hic calidum.
Greculus et Putifar inuisus forte puellis,
   Armatus frustra prelia nulla gerens.
Quem socii pariter Bagao comitantur et Egeus?
   Ex tribus his truncis non erit unus homo.
Hi reor in cameris non sunt iam sponte fideles:
    Seua manus medici cogit habere fidem.
Filius et uidue Hiram bene construit edem
   Altithrono Christi auxilietur opus.
Hos inter Nembroth gigas uenabula quassat,
   Qui telis coruum fronte ferire parat.
Et mare ueliuolum turbans Polyphemius ingens,
   Mergulus ut nequeat effugere aut pelago,
Hi duo dispariles membris, sed mente minaces,
   Ille pedes corui franget, et iste caput.
Pygmalei tantum cupientes querere pacem,
   Propter bella gruum Coruule nigre tibi,
Hec tibi sufficiant uenienti, trispeda tantum
   uerbis sufficiant hiems, sitis, atque fames.
Nos nostros nobis nostra teneamus in aula
   Trispedicos fratres, sit tibi turba breuis.
 Hos tantum teneas acerrime Coruule uersus:
   Sepius atque legens pectore conde tuo.
Dum ueniet Flaccus pueris comitatus et odis:
   Tunc sperare licet iam potiora tibi.
Tunc tibi tot salue, quot sunt in uertice crines
   Albentes, sic tu, Coruiniane, uale.



Iu. [a 1Kb] AD GISLAM.


Gisla, fauente Deo, uenerabile suscipe donum,
   Quod tibi Teudulfus dat pater ecce tuus.
Nam tibi Psalterium precepi scribier istud,
   Argento atque auro quod radiare uides.
Quo prior Hebreo concordat pagina uero,
   Editio ut prisca est mox habet inde sequens
[b 1Kb] Quas bene Hieronymus hanc transfert, corrigit illam
    Sensibus egregiis utraque, crede, micat.
Assidua quod tu et studiosa, mente frequenta,
   Sensibus atque eius strenua subde tuos.
Organum hoc in gremio, modulamina mente teneto,
   Hoc plectro, his sistris sit tua plena manus.
Hoc te dulce melos recreet, hec tympana plecte,
   Hec sonet harpa tibi, perstrepat ista lyra.
Hoc modo cantando, modo pertractando recurre,
   Quo mage diuinus hinc tibi crescat amor.
Assidue si ores, tibi sit si lectio crebra,
   Ipsa Deo loqueris, et Deus ipse tibi.
Sit tibi larga manus, mores compti, actio prudens,
   Unde creatori rite placere queas.
Sit lane studium, sit cura domestica semper,
   Mens tua quo famulos mulceat, atque uirum,
 Actibus in cunctis teneat discretio regnum,
   Hac ornare libens, hac duce uita manet.
Sperne mala, sectare bonum, gere cuncta decenter,
   Efferat ut prorsus te generosa salus,
Casta uige coniux longum cum coniuge casto,
   Et uos effectus letificet sobolis.
Suaueque, Gisla, tuo feliciter [c 1Kb] utere rico,
    Cumque illo felix dante senesce Deo.
Sitis aui et proaui, petat ut uos turba nepotum;
   Det donum hoc uobis qui dedit hoc patribus.
Spes, decus, ordo, fides, pietas, concordia, uirtus,
   Gratia, paxque Dei sint tibi semper. Aue.



u. [a 1Kb] AD REGINAM.


O regina potens, o magni gloria regis,
   O populi, o cleri luxque decusque uigens,
Te Pater altithronus longum conseruet in euum.
   Et prosis populis Ecclesieque Dei.
Tu lux et spendor, tu regni insigne decusque,
   Tuque decore cluis cum pietatis ope.
Et sociata pio et meriti data munere regi,
   Quem Deus exaltat, cui bona cuncta parat.
 Eius in auxilium tu nocte dieque laboras,
   Illius et semper nomen ad alta leuas.
Corpore pulchra manes, mente es sed pulchrior ipsa,
   In dubio est hinc sis prorsus an inde prior.
Pulchra es uerborum sensu, sed pulchrior actu:
   Tu tamen es uitrix sola in utroque tui.
Qui bona uelle tibi concessit tanta creator,
   Perficere hic donet, te et sine fine iuuet.
Balsameum regina mihi transmitte liquorem,
   Quo bene per populos chrismatis unguem eat.
Inde seges crescet tibimet mercedis opime,
   Christicolum nomen cum dabit unguem idem.
Det tibi Cunctipotens uitam et pia dona salutis,
   Utque memor nostri sis sine fine. uale.



uI. AD REGEM.


Rex benedicte, uale, ualeas per tempora longa,
   Detque tibi summus prospera cuncta bonus.
Nam tua prosperitas decus est et gloria plebis
   Christicole, cui tu tutor es atque pater.
Tutor opum es, uindex scelerum, largitor honorum,
   Queque facis fiunt hec moderante Deo.
Arma es pontificum, spes et defensio cleri,
   Per te pontifices iura sacrata tenent.
Mentior, [b 1Kb] expertus si non Leo presul id ipse est,
   Quod recinet modulo fistula nostra breui.
Quem male deiecit sua gens urbe atque cathedra,
   Quem letho potius quam tibi, uita, parat.
Quem bene suscepit tua, rex, miseratio clemens,
   Solatur, mulcet, perfouet, ornat, alit.
 Quem furibunda manus spoliauit lumine, lingua,
    uestibus et sacris, ordinibusque piis.
Reddidit hec Petrus, que Iudas abstulit ater,
   Hic qui confessor, proditor ille Dei est.
Seditiosa cohors Iudam est hac parte secuta,
   Ille necem Domini, presulis ista uolens.
Reddita namque negat, negat hec ablata fuisse,
   Hec auferre tamen se uoluisse canit.
Reddita sunt, mirum est, mirum est auferre nequisse,
   Est tamen in dubio hinc mirer an inde magis.
Nam saluare Petrus cum posset in urbe Quirina,
   Hostibus ex atris insidiisque feris,
Hoc tibi saluandum, rex clementissime, misit,
   Teque sua uoluit fungier ille uice.
Per se reddit ei membrorum damna pauenda,
    Et per te sedis officiique decus.
Celi habet hic claues, proprias te iussit habere,
   Tu regis Ecclesie, nam regit ille poli
Tu regis eius opes, clerum populumque gubernat,
   Hic te celicolas ducet ad usque choros.
Ergo sede tuta sanate in sede sacerdos,
   Et regi a Domino posce libenter opem.
Ut det ei Christus uitam, tribuatque salutem,
   Illius et regnum semper ad alta leuet.
Te pater altithronus rex saluet tempore longo,
   Et tibi det uitam siue salutis opem.
Pro uobis sancti Dominum orentque petantque,
   Quorum animas celum, corpora terra tenet.
Te plebs, te clerus sitiunt in partibus istis
   Cernere, sim uoti compos et ipse mei.
 Atque utinam Dominus te istas decucat ad arces,
   Et uideat dominum urbs Aureliana suum.
Sit tibi uita, salus, pietas, benedictio Christi,
   Rex pie, rex sapiens, rex satis apte Deo.



uII. QUAE SINT DICENDA AMICO CUM CONSPICIT BONA AMICI


Cumque tuas conspectat opes tibi dulcis amicus,
   uerba hec tu leto letus et ipse dabis:
Hec bona que cernis tibi sint communia mecum;
   Qui bonus est, horum hic quoque compos erit.
Nec dare te pigeat, dare res mihi credito pulchra est:
   Nil dans nil capies, si dabis ipse feres.
Plena falce metet qui grandia semina seuit:
   Sic dominum cultus letificabit ager.
 Cumque uides aliquem facie non nomine notum,
    Ac si in utroque bene sit tibi notus, ama.
Nec dare te pigeat pia uerba, aut oscula grata:
   Dumque facis, curam nominis eius habe.
Ut solet, id uocitante alio fors nosse ualebis,
   Aut casu sese nominat ipse aliquo.
Si latet, est error, pudor at si uoce requiras,
   Si discas clam, error et pudor omnis abest.
Qui tibi se notum putat, aut fors exstitit olim,
   Ni proprio uocitas nomine, tristis erit.
Nomina seu mores docturus discito plebis:
   Dumque doces, proprio nomine quemque uoca,
Cum magnis magnus, cum paruis paruulus esto,
   Omnibus ut factum se quoque Paulus ait.
Actibus est etiam in multis modus iste tenendus,
   Nos quedam ut lateant, publica plura fiunt.



uIII. DE uULPECULA INuOLANTE GALLINAM.


Est locus, [a 1Kb] hunc uocitant Carroph cognomine Galli,
   Quo patet electis aulica porta poli.
Quo Saluatoris sub nomine prenitet aula,
   Quoue monasterii claustra decora manent.
Enitet hic rutilo sanctorum pignore fretus,
   uiuit et eximie turba fidelis ibi.
Denique Rotharius [Rotgarius] comes ingens, inclytus heros,
   Coniuge cum Eufrasia condidit istud opus.
Hoc fuluo argento, gemmisque exornat, et auro,
   Affluit et libris, uestibus atque sacris.
Predia, prata, domos, siluas, uineta, colonos,
   Et pecora, et pecudes, et bona queque dedit.
 Largis dira quibus manibus pellatur egestas,
   Aethereo fructus suscipiente penu.
Ut Deus hunc summus peccamine purget ab omni,
   Celicolisque pius iungat in arce choris.
Partibus ex atris studet hunc defendere Christus,
   Quem proprium ad cultum consecret ipse locum.
Sueuerat infestis uulpis captare rapinis
   Queque paranda forent quis alimenta uiris
Et que mille trahens pennas expansa colores
   Gignit, uersuta hec quoque fauce uorat.
Nescia tunc mansit monachorum digna caterua,
   Que ferret pestiis talia damna sibi.
Protinus aligeram rapuit pellacia uulpis
   Gallinam, hinc patuit fraudis operta uia.
Barbara predatrix pariter cum pondere prede
    Stipitis in parte sponte pependit hebes.
Sponte pependit hebes, cunctis uiduata meandris,
   Fraudibus et uariis undique finis erat.
Alitis illa caput recauo consumpserat ore,
   Mansere intacta cetera membra simul.
Arbore namque minor, uirgis erat altior alnus,
   Artificis qua tu pes retinendus eras,
Altius ut possit pertingere dextra leuantis
   Saxa quibus paries surgat ad alta celer.
 Hac pendebat atrox predatrix, pestis et inde
   Huc illuc torsit colla caputque tremens.
His uisis, gaudet monachorum turba fidelis,
   Admiranda uidens signa fauente Deo.
Fur procul atque procul hinc omnis abesto profane,
   Demonis error abi, angelus alme ueni.
Inuidie pressis habitet concordia telis,
   Inque isto regnet spesque fidesque loco.
Prospera queque Deus tribuens aduersa repellat,
   Pascantur mentes nectare, Christe, tuo.



IX. DE QUODAM MILITE, QUI PERDITUM EQUUM INGENIO REPERIT.


[b 1Kb] Sepe dat ingenium quod uis conferre negabat,
   Compos et arte est qui uiribus impos erat,
 Ereptum furto castrensi in turbine quidam
   Accipe qua miles arte recepit equum.
Orbus equo fit preco, cietque ad compita uoce,
   Quisquis habet nostrum reddere certet equum.
Sin alias, tanta faciam ratione coactus,
   Quod noster Roma fecit in urbe pater.
Res mouet hec omnes, et equum fur siuit abire,
   Dum sua uel populi damna pauenda timet.
Hunc herus ut reperit, gaudet, potiturque reperto,
   Gratanturque illi quis metus ante fuit.
Inde rogant quid equo fuerat facturus adempto,
   uel quid in urbe suus egerit ante pater.
Selle, ait, adiunctis collo reuehendo lupatis
   Sarcinulisque aliis, ibat onustus inops.
Nil quod pungat habens, calcaria calce reportans,
    Olim eques, inde redit ad sua tecta pedes.
Hunc imitatus ego fecissem talia tristis,
   Ni foret iste mihi, crede, repertus equus.



X. QUOD POTESTAS IMPATIENS CONSORTIS SIT.


Fabula Geryonem triplicem regnasse canit, quod
   Unum cor potuit fratribus esse tribus.
Pagina ueridico recinit sermone beata,
   Figmenta exsuperans omnia lege pia,
Terrea germanos ob regni culmina reges
   Crudeli quosdam fraude dedisse neci
Omnibus hoc uotis, omni est hoc arte cauendum.
   Ne nostro in seclo tale quid esse queat.
Gentibus unus erat pridem ferme omnibus usus,
   Unus ut e fratrum corpore sceptra gerat,
 Cetera nitatur magni pars esse senatus,
   Ut regni solidus continuetur apex.
Assyriis, Phariis, Hebreis mos fuit iste,
   Genti et Achemeniis que fuit ante locis.
Morem hunc Parthus habet, hunc Atticus, atque Quirites,
   Decolor hunc Indus, hunc Agarenus habet.
Mos fuit iste Getis, Hunis, Maurisque nigellis,
   Et reor Aethiopas mos habet ille tetros.
 Thracibus et Phrygibus, tibi seu Lacedemona tellus,
   Gens si qua aut modo fert sceptra, uel ante tulit.



XI. IN FRONTE DOMUS.


Qui Romam Roma Turonum Turonoue cateruas
   Ire redire cupis scandere, cerne, uide.
Hinc sata spectabis, uites, et claustra ferarum,
   Flumina, prata, uias, pomiferumque nemus.
Hec dum conspicies, dum plurima grata uidebis,
   Auctoris horum sis memor ipse Dei.



XII. ITINERARIUM.


Mox tamen imbelles petit inde profectio nostra
Lemouices, populos omnes seruire paratos.
Horum opulenta fuit nobis urbs hospita, donec
 Usibus humanis nouies sol astra fugaret.
Auredusque exspectanti se iungeret ale.
Illic abbatum, cleri seu cetera turba
Nos bene deliciis crebra bonitate refecit.
Cum multo in nostros plebes madefacta Lyeo
Inruit, et nostri sese defendere certant.
 Impius antiquam gladius consumeret urbem,
Me miserum, et nobis atrox iactura ueniret,
Ni foret Ephraim, seu Mancio presbyter iret,
Quo prohibente furor cessauit mortis utrinque.
Sagmatibus tandem his que postulat usus onustis,
Nos hinc digressos cepit [a 1Kb] Petricordia tellus.
Inde tuas refluas petimus Dordonia ripas.
uix ubi deflexis elementi mole fluentis,
Ulteriora iubis patuerunt littora equinis.
Quos ter flumineis celeres iniecimus undis,
uocibus instantes, lapidum seu iactibus ipsis,
Ter tamen inualidos fluuiali pondere iactos,
Per uada, per rupes, per saltus, perque cauernas;
Sollicita inuenit querentum turba trementes.
Hos trepidare reor monstrum miserabile, littus
 Fecerat ulterius, terrasque pauere iacentes.
Pallida namque fames nummorum forte redundans,
Que Populana tuas uastabat Gallia terras.
Hec post, undiuagos cymbis traiecimus amnes.
Cornipedes udis trahimus nectendo capistris,
Obuia sese ultro nostris aspectibus offert.



LIBER QUARTUS.



I. DE LIBRIS QUOS LEGERE SOLEBAM, Et qualiter fabule petarum a philosophis mystice pertractentur.


Namque ego suetus eram hos libros legisse frequenter,
   Exstitit ille mihi nocte dieque labor.
Sepe et Gregorium, Augustinum perlego sepe,
   Et dicta Hilarii, seu tua, papa Leo.
Hieronymum, Ambrosium, Isidorum, fuluo ore Ioannem,
   Inclyte seu martyr te, Cypriane Pater.
Siue alios quorum describere nomina longum est.
   Quos bene doctrine uexit ad alta decus.
Legimus et crebro gentilia scripta sophorum,
    Rebus qui in uariis eminuere satis.
Cura decens patrum nec erat postrema piorum,
   Quorum sunt subter nomina scripta uide.
[a 1Kb] Sedulius, Rutilus, Paulinus, Arator, Auitus,
   Et Fortunatus, tuque Iuuence tonans.
Diuersoque potens prudenter promere plura
   Metro, o Prudenti, noster et ipse parens.
Et modo Pompeium, modo te, Donate, legebam,
   Et modo uirgilium, te modo, Naso loquax.
In quorum dictis quanquam sint friuola multa,
   Plurima sub falso tegmine uera latent.
Falsa petarum stylus affert, uera sophorum,
    Falsa horum in uerum uertere sepe solent.
Sic Proteus uerum, sic iustum uirgo repingit,
   uirtutem Alcides, furtaque Cacus inops.
uerum ut fallatur, mendacia mille patescunt,
   Firmiter hoc stricto pristina forma redit.
uirginis in morem uis iusti illesa renidet,
   Quam nequit iniusti commaculare lues.
Gressibus it furum fallentem insania uersis,
   Ore uomunt fumum probra negando tetrum.
uis sed eos mentis retegit, premitque, quatitque,
   Nequitia illorum sic manifesta patet.
Fingitur alatus, nudus, puer esse Cupido,
   Ferre arcum et pharetram, toxica, tela, facem.
Quod leuis, alatus, quod aperto est crimine, nudus,
   Solertique caret quod ratione, puer.
 Mens praua in pharetra, insidie signantur in arcu,
   Tela prius uirus, fax tuus ardor amor.
Mobilius leuius quid enim uel amantibus esse
   Quit, uaga mens quorum seu leue corpus inest?
Quis facinus celare potest quod amor gerit acer,
   Cuius semper erunt gesta retecta mala?
Quis rationis eum spiris uincire ualebit,
   Qui est puer effrenis et ratione carens?
Quis pharetre latebras poterit penetrare malignas,
   Tela latent utero quot truculenta malo?
Quo face coniunctus uirosus prosilit ictus,
   Qui uolat, et perimens uulnerat, urit, agit?
 Est sceleratus enim mechie demon, et atrox,
   Ad luxus miseros seua barathra trahens.
Decipere est promptus, semperque nocere paratus,
   Demonis est quoniam uis, opus, usus ei.
Somnus habet geminas, referunt ut carmina, portas,
   Altera uera gerit, altera falsa tamen.
Cornea uera trahit, producit eburnea falsa:
   uera uident oculi, falsa per ora meant.
Rasile nam cornu, tener et translucet ocellus,
   Obtunsumque uehit oris hiatus ebur.
Non splendorem oculis, non sentit frigora cornu
   Par denti atque ebori uisque colorque manet.
Est portis istis uirtus non una duabus,
   Os fert falsa, oculus nil nisi uera uidet,
Pauca hec de multis breuibus constricta catenis
    Exempli causa sit posuisse satis.



II. [a 3Kb] DE SEPTEM LIBERALIBUS IN QUADAM PICTURA DEPICTIS.


Discus erat tereti formatus imagine mundi,
   Arboris unius quem decorabat opus.
Huius grammatica ingens in radice sedebat,
   Gignere eam semet seu retinere monens.
Omnis ab hac ideo procedere cernitur arbos,
   Ars quia proferri hac sine nulla ualet.
Huius leua tenet flagrum, seu dextra macheram,
   Pigros hoc ut agat, radat ut hec uitia.
Et quia primatum sapientia gestat ubique,
   Compserat illius hinc diadema caput.
Et quia te sensus bonus, aut opinatio gignit,
   Ambe hic assistunt celsa sophia tibi.
 Arboris illius recto de stipite rami
   Undique consurgunt e regione sibi.
Dexter Rhetoricam habet, et Dialectica temet,
   uirtutes leuus quattuor atque gerit.
Rhetorica atque foro dextram protensa sedebat,
   Turrite atque urbis fabrica stabat ei.
Iura quod eloquio peragit ciuilia magno,
   Litibus et populi dedere frena solet.
Corporis arx alas reuehit, caput atque leonis,
    Fecerat artificis que bene docta manus.
uerborum leuitas alis, uirtusque leonis
   In capite eloquii congrua signa dabant.
Sic capite et pedibus gestans caducifer alas,
   In uerbis cursum signat inesse leuem.
Haud procul hinc sedit sensus Dialectica mater:
   Illa uidebatur stans, erat ista sedens.
Par quibus in sensu, dispar in pluribus actus
   Stando quod illa boat, ista sedendo legit.
Illa tumultifluas sedes petit, ista remotas:
   Illa forum iugiter appetit, ista stylum.
Oribus illa modum componit, moribus ista,
   Illaque fons uerbis, sensibus ista manet.
Leua caput monstrat, corpus tamen occulit anguis,
   Dum nil dextra tenet quis petit illa petat.
 Que proponit et assumit, concludit acute,
   Incautum ut solers mox petat angue suo.
Hec uera a falsis studio discernere magno
   Aestuat, et ueri scit reperire uiam.
Hoc Logica, ast alio consederat Ethica ramo:
   Hec ratione uiget, moribus illa probis.
Hac in parte locum retinet prudentia primum,
   Que sancte uite perdere nescit iter.
Stabat ibi grauitate pia, librumque tenebat,
   Ut queat imbutus hoc suus esse sequax.
Proxima uis illi stabat fortissima uirtus,
   Insignita armis, officiisque suis.
Altera namque manus sicam tenet, altera parmam
   Tectum erat et cono cassidis omne caput.
Quo queat horrendas uitiorum uincere laruas,
    Et pia libertas quo bene tuta fiat.
Hanc prope iustitia gladium palmamque tenebat,
   Libra erat in cuius siue corona manu.
Quis tormenta ferat non iustis, premia iustis,
   Pondere seu iuste dicta uel acta probet.
Hanc prope temperiem prebens moderatio stabat
   Fortia frena uehens siue flagella manu,
Quis pigros stimulet, ueloces temperet, et quis
   Aequus ut equatis cursibus ordo meet.
 Arboris at magne sursum tendebat imago,
   Ibat et in celsum stirps bene rectus ei.
Quem numerorum ulnis ars amplexata tenebat:
   Stare uidebantur ramo in utroque pedes.
Ista manus numeros retinebat, et illa uolumen,
   Quam constat matrem, Physica, inesse tuam.
Hanc super ex primis gemine procedere ramis
   Cernuntur, similes e regione sibi.
Musica in unius residebat parte sonora,
   Arte uidebatur fila mouere lyre.
Et cui disparibus calamis est fistula septem,
   Qui numerus celebris mystica multa gerit.
Stabat et acclinis leua in Geometrica parte,
   Dextra manus radium, leua uehit rotulam.
Et radius teretem metitur comminus orbem,
    Aetherias zonas et rota quinque tenet.
E quibus extreme gemine sunt frigore presse,
   Torrida per medium temperat una duas.
Inter quas medius stirps surgens ibat in altum,
   Ars et ab astrologis culta retentat eum.
Huic caput alta petens onerabat circulus ingens,
   Quem manibus geminis brachia tensa tenent.
Circulus astriferi formatus imagine celi,
   Quem signorum implet flammeus ordo decens.
Signa quater terna hunc, siue astra errantia septem,
   Lege, uice, exornant cursibus, orbe, locis.
Hinc Aries, Taurus, Gemini, Cancerque, Leoque,
   uirgoque cum Curru, Libraque, siue nepa
Arcitenens, Capricornus, Aquarius, et duo Pisces,
   Circumdant orbem per sua signa poli.
 Sol, Luna, et Mars, Cylleni, Iouis, et Cytherea,
   Et Saturne grauis, itis in orbe dies.
Nec tibi displiceant gentilia nomina, lector.
   Iste uetustatis mos datur a patribus.
Septenis astris et signis his duodenis,
   Dirigitur mensis, annus, et ipse dies.
Illa diebus eunt aptata, et mensibus ista,
   Hebdomades istis, constat et annus eis.
Arbor habebat ea, et folia, et pendentia poma,
   Sicque uenustatem et mystica plura dabat.
In foliis uerba, in pomis intellige sensus,
   Hec crebro accrescunt, illa bene usa cibant.
Hac patula nostra exercetur in arbore uita.
   Semper ut a paruis editiora petat:
 Sensus et humanus paulatim scandat ad alta,
   Huncque diu pigeat inferiora sequi.
Ethica Grammatice, Logica et mox iungitur illis,
   Physica cum sociis artibus atque sedet.
Quarum suprema sedem sibi legit in arce
   Que legem astrorum continet atque poli.
Eloquium Mores, Logica illas alma sequatur,
   Ut naturales res bene nosse queat.
Et conuexa poli cantus terrasque peragret,
   De mundi et rebus ethera celsa petat.



III. ALIA PICTURA IN QUA ERAT [a 1Kb] IMAGO TERRAE IN MODUM ORBIS COMPREHENSA.


Quo terre in speciem perstabat pulchra uirago,
   Que puerum lactat, fruge replet calathum.
Turritumque caput, magni et sinuaminis anguem,
   Inque manu clauem, cymbala, et arma uehens.
Hac coram galli, pecudes, toruique leones
   Submissi stabant, sella et inanis erat.
Mobilis huic magni suberat uertigo uehicli,
   Atque rote teretis circulus ibat ei.
Hec puerum lactat, quoniam nascentia pascit,
   Tellurisque fouet cuncta creata simul.
In calathis fruges, magnas in turribus urbes,
   Agricole ingenium signat in angue uafrum.
 Panditur estate, in bruma quia clauditur annus,
   Gestamen clauis hec uehit inde manu.
Cymbala sunt sonitus, fiunt qui agrestibus armis,
   Factitat aut opifex quilibet arte sua.
Et quia pro patria cuncti confligere debent,
   Effigies tellus hinc uehit arma tua.
Orbis stemma rote, signabant semina galli,
   Orbis concepto semine multa dabit.
Olli subduntur pecudes, quia pabula ab illa
   Summunt, nil et opis hac sine habere queunt.
Quodque subest illi rabies inimica leonum,
   Hoc est quod tellus terrea cuncta domat.
Omnia cum sint mota, tamen nequit ipsa moueri,
   Hinc fingebatur sella perennis ei.
Per sedes etiam mundi signantur honores,
    Perpetuo quod eos nemo habiturus adit.
Alter in alterius gaudet residere cathedra,
   Hic sedet, hic sedit: hic it, et ille redit.
Inde uehebatur curru, quod in ere pendet
   Tellus, et leuibus sustineatur aquis.
Hinc est de Domino uerax quod lectio promit,
   Illius laudes enumerare studens,
Qui super immensum Borean extendit inane,
   Et terra appendit te super ipsa nichil.
Quodque rotis uehitur, mundi uertigo notatur,
   Qui uolucri cursu uoluitur atque modo.
Stare uidebatur terrene sortis imago,
   Semper habet quoniam rura colens quod agat.
Hoc opus ut fieret Theodulfus episcopus egi,
   Et duplici officio rite uigere dedi.
 Scilicet ut dapibus pascantur corpora letis,
   Inspecta et mentem orbis imago cibet.
Plus epulas anime quam corpus dilige uisor,
   uiuida mens illis, his caro pollet hebes.
Celica uerba sonent, dapibus hec mensa redundet,
   Et teneant nullum liuida dicta locum.
Totius orbis adest breuiter depicta figura:
   Rem magnam in paruo corpore nosse dabit.
Hic amphitrite terrarum margine longo
    Brachia protendit flumina cuncta uorans.
Inflatis buccis discordes undique fratres,
   Insistunt orbi, sunt sua cuique loca.



Iu. [a 1Kb] AD AIULFUM EPISCOPUM.


Hoc Aiulfe tibi, presul sanctissime, mitto
   Teudulfus carmen exsul ab exsilio.
Nobilis et pulchre fueras puer indolis olim,
   Nunc uir es ornatus nobilitatis ope.
Que fuit in puero docilis solertia paruo,
   Nunc manet in magno dante Tonante uiro.
Signa puer magne semper uirtutis habebas
   Magna, docens magnum te forte sorte uirum
Sic sata promittunt fecunde premia messis:
    Sic tauri in uitulo forma patet tenero.
Ingenuas artes studium tibi discere tandem
   Exstitit, et cultum his pectus habere satis.
At nunc diuini tibi tradere dogmata uerbi
   Est labor, et populis iura refelle poli.
Que tunc grammatico sumebas pocula fonte,
   Ambrosio mentes nunc bene rore rigas.
uiuere te sancte rumor dispergit ubique,
   Magna per ora uirum sat tua fama uolat.
Cuncta quis expediet laudis preconia uestre,
   Que Suitegaudus iste referre solet?
Suitegaudus, ubi probitas, uerumque, fidesque,
   Et bona cuncta simul consociata manent.
Hunc Deus, et probitas uite, atque electio fratrum
   Pretulerat sancto me mediante gregi.
 Sed male liuor edax, dolus, et pellacia fallax,
   Presulis a propria sede remouit eum.
Est Deus in celo, proprio hunc qui reddat ouili,
   Cura sit et proprii que fuit ante gregis.
Hic de parte tulit uestra mihi uerba benigna,
   Et mihi presentem te dedit ore suo.
Dum bona uestra mihi narrat, me perfouet egrum
   Actibus eque tuis mens mea leta manet.
Hic uice res studet a nobis hac querere quasdam
   uestra, et responsum quod tibi portet habet.
Rettulit ille mihi studiumque, decusque, modumque,
   Quo uehis officii pondera digni tui.
Qualiter exemplis et uerbis ferre ducatum
   Non cessas populis ad pia regna poli.
Es bona magna gerens, ut agas maiora precamur,
    Poscimus optatam ut det tibi Christus opem.
Sunt exempla tibi patrum sectanda priorum,
   Exemplo et uerbis ut doceare tuis.
Et tua continuis crescat doctrina diebus,
   Atque ut qui caput es per pia membra meet.
Es patriarchali prime prelatus honore
    Sedis, et alma patrum est subdita turba tibi.
Inde manere tibi prudens solertia debet,
   Omnibus ut specimen sis, decus, ordo, modus.
Quo magis es celsus, humilis magis esse memento,
   Gratia te altithroni ditet ut alma Dei.
Esto bonis agnus, leo feruidus esto malignis,
   Pars amet ista patrem, ut illa pauescat herum,
Cumque piis fueris pius, et districtus acerbis,
   Te pars hec matrem sentiat, illa patrem.
Sit tibi larga manus, placidum cor, dulcia uerba:
   Sis probus et solers, promptus ad omne bonum.
Sed quid ago, uel quo me nunc mea fistula ducit?
   Doctoris similis sum modo factus ego.
Te precor interea, nostre memor esto ruine,
   Oratu et precibus fors mala nostra leues.
 Forsan te orante, fratrumque iuuante caterua,
   Omnipotens ueniam det miserando mihi.
Et nos exsilio releuet miseratus ab isto,
   Ioseph qui exemit carcere, siue Petrum.
Ipse Deo fateor peccamina multa peregi,
   Que superant numero temet arena maris,
Et pluuie guttas, maris undam, sidera celi,
   Herbarum frutices, germina cuncta soli.
Hec sunt erumnas ego cur sum missus in istas,
   Esse nec ut debent sunt mala tanta mihi.
Non regi aut proli, non eius crede iugali
   Peccaui, ut meritis hec mala tanta ueham.
[b 1Kb] Crede meis uerbis, frater sanctissime, crede,
   Me obiecti haudquaquam criminis esse reum.
Perderet ut sceptrum, uitam, propriumque nepotem,
    Hec tria sum nunquam consiliatus ego.
Addimus et quartum: mihi non fuit illa uoluntas,
   Utcunque ut rerum hec mala tanta forent.
Hoc ego clamaui, clamo, clamabo per euum,
   Hec donec anime membra liquor uegetat.
Qui modo non credit, cogetur credere tandem,
   uentum erit ut magni iudicis ante thronum.
Qui mihi testis erit pius et iustissimus ultor,
   Omnia cui semper nuda et aperta manent.
Qui non acceptat personas, munera siue
   Diligit, equum equus diligit omne bonum.
Eius in aspectu falsissima cuncta peribunt:
   Hic meus alterius non ope testis eget.
Me tua chare fouet dulcis compassio frater,
   Tristitieque mee pars tibi magna manet.
 Det Pater altithronus, celum terramque gubernans,
   Letitie nostre ut postmodo compos eas.
Te scio cunctorum redimitum flore bonorum,
   Lampade uirtutum seu rutilare satis.
Sit tibi uita, salus, et Christi gratia regis,
   Exstet et omnipotens fautor ubique tibi,
 uiue Deo felix per tempora longa sacerdos,
   Deque bono in melius profice rite, uale.



u. [a 1Kb] AD MODUINUM EPISCOPUM.


   Theodulfus Modoino suo salutem.
Hoc Modoine tibi Theudulfus dirigit exsul
   Summo pontificum cernuus ecce melos.
Ito Thalia celer, celeri transcurre uolatu,
   Nec mora, nec tibi sit ulla in eundo quies.
Donec peruenias Modoini ad tecta beati,
   Presulis eximii, pontificisque pii.
Ad quem mox ueniens genibus reuoluta iacebis.
   Iusserit et si te surgere, surge celer.
Basia confestim manibus donabis amicis,
   Et spectans patulam fessa tacebis humum.
 At si te rogitet que sis, et cuius, et unde,
   Fare age, prome animo singula dicta tuo.
Sum Theudulfi Erato, ueniens de carceris antro
   Eius, ubi immensus hunc tuus urit amor.
Exsul, inops, pauper, tristissimus, anxius, angens,
   Spretus et afflictus est ubi, siue dolens.
Forsan et ipse roget quid agam, me uiuere dices
   uita, qua melior mors bona forte foret.
Aut legit, aut docet, aut laudum pia munia complet
   Cunctipatri Domino, qui regit arua, polum.
Hunc pro te poscit, pro se siue ordine cleri,
   Pro populi et regis proque salute ducum.
Me tibi transmisit, huius tibi dico salutes,
   Subdita sunt cuius uerba canenda tibi.
Obsecro, frater amans, nostri memor esse memento,
    Frater pars animi portio magna mei.
Mens tua sit semper nostros miserata labores,
   Nostre est nota tibi quod bene causa rei.
Quo mage res nota est, magis inde adhibeto laborem:
   Sic medicus morbum dum uidet, arte fugat
Fumea presentis pereunt scis gaudia mundi:
   Nunquam fraternus sed perit almus amor.
Me modo pluris amas, quanquam me semper amasses,
   Aegrum aliis natum plus pia mater amat.
Fessis opto libens certa succurrere rebus,
   Et fratrum mentes sollicitato pias.
Unus ego quamuis sim, non est unius hec res:
    Quod factum est mihimet, esse potest alii.
Est commune malum, communis cura petenda est:
   Quod nostrum est hodie, cras erit alterius.
Hec non quis frater timeat contagia demens.
   Ne illi que nobis inrepat ista lues?
Febre solet febris, seu uulnere crescere uulnus:
   Sic multa ex uno fonte fluenta fluunt.
Hec mea si placidam sit nacta plaga medelam,
   Pristinus et ueniat morbo abeunte uigor.
Tale quid ulterius non pars inimica ualebit
   Appetere, et scelus hoc non leue prorsus erit.
Seruus habet propriam et mendax ancillula legem,
   Oppilio, pastor, nauta, subulcus, arans.
Proh dolor! amisit hanc solus episcopus, ordo
   Qui labefactatur nunc sine lege sua.
 Debuit et qui aliis legalia promere iura,
   Officii perdit ius sine iure sui.
Culpa facit seuum confessa perire latronem:
   Non est confessus presul, et ecce perit,
Cumque suis egeant mundana negotia rebus,
   Causa quibus iustum possit habere modum:
Nostra eguit iusto rationis pondere causa,
   Seuitia excepta, nullum habet ista modum,
Non ibi testis inest, iudex nec idoneus ullus,
   Non aliquod crimen ipse ego fassus eram.
Esto forem fassus, cuius censura ualeret
   Dedere iudicii congrua frena mihi?
Solius illud opus Romani presulis exstat,
   Cuius ego [b 1Kb] accepi pallia sancta manu.
Mittere chare mihi libuit tibi carmina quedam,
    Nostra quibus lusit musa iocosa parum.
Tempore preterea hoc quedam miracula uisa
   Dicuntur, breuiter e quibus ista canam.



uI. [c 1Kb] DE FLUuIO QUI SICCATUS EST.


Est fluuius, Sartam Galli dixere priores,
   Perticus hunc gignit, et Meduana bibit
Fluctibus ille suis penetrans Cenomanica rura,
   Menia qui propter illius urbis abit.
Quo ciues transire solent prope lintribus illum,
   Illic portentum non leue fecit eis.
Denique roscidulas tenebras cum aurora fugaret,
   Et solito peterent more fluenta homines:
 Est propriis spoliatus aquis locus ille repertus,
   Qui rate seu remis peruius ante fuit.
Stantibus atque undis populus hinc inde stupebat,
   Alueus et plebem ad interiora uocat.
Nemo ratem querit, nullus te nauita poscit,
   Miranti populo sic stat aperta uia.
Et metus atque rei nouitas intrare uetabat
   Primitus, et sensim cepit abire metus.
Incipit esse uetus noua res, intratur utrinque,
   Alterutram ripam plebs petit atque pecus.
Pes uel eis siccus, modicum uel planta madescit,
   Dum populus gradiens itque reditque frequens.
Si olim tale uadum iuuenis Leandrus haberet,
   Non foret insignis tam tibi luctus Ero.
Non ad piscandum quisquam fert rete uel hamum:
    Saltibus atque manu qui uolet illud agit.
uir tumulandus erat ripe ulterioris in agro,
   Flentibus euehitur per loca sicca suis.
Illa sat urbs timuit, peteret ne se unda tumescens,
   Obrueretque simul compita, rura, domos.
Saxa patent ignota polo, polus ipse patescit
   Saxis, cum propriam linqueret humor humum.
Quo uada nulla dabas pediti illic, Sarta, dedisti
   Grande uadum caligas cum tua saxa stupent.
Sarta aliis uicibus hoc ipsum est passa duabus,
   Nec hoc nec procul hoc tempore, siue loco.
Quis neget antiqui Dominum meminisse tropei,
   Quo fluuium scindit et Hierichunta quatit?
A prima in quartam modus hic defluxerat horam:
   Inde suas repetit post celer unda uias.
 Nomina non ideo narrantum scripsimus istic,
   Sunt quoniam plures qui cecinere mihi.
At si nosse rei uis, lector, tempora geste
   Accipe, promemus sub breuitate tibi.
Septimus hic agitur decurrens lubricus annus,
   Quod, Ludouice, tibi regna paterna manent.
Exsilii quartus, meritis non denique nostris,
   uoluitur infaustus eger et ecce mei.
Forsan nosse diem uis, hanc quoque disce, canemus,
   Ut res ambiguum possit habere nichil.
Bis partem undenam solidi rota solis Aquari
   Scanderat, in sexta lunaque Piscis erat.
Tale quid asseuerant te flumen Idonea passum,
   Hac quod ab urbe fluens sat prope Sarta bibit.
 Quere locum ex aliis, diei tibi tempora dicam,
   Crastina prefate res fuit ista rei.
Hunc quoque defectum quod passa sit Angera dicunt,
   Sed locus atque dies sunt mihi nota minus.
Nam grandi studio perquirimus ista, quod illi
   Qui narrant per me nosse futura uolunt.
Non id aperta canit, nec erit uox semper operta:
   Tempore namque manent ista canenda suo.



uII. DE PUGNA AuIUM IN TERRA TOLOSA.


Rebus et exemplis quedam bene nosse ualemus:
   Cum non diuinem, hec scio res quid agat.
Miraque sint per idem tempus cum plurima uisa,
    Hoc etiam uisum est quod recitare paro.
Quod mihi Gairardus retulit, Paschasius illi:
   Hic audita mihi, uisa sed ille refert.
Nempe Tolosani locus est rurisque Caturci
   Extimus, hoc finit pagus uterque loco.
Illic campus inest, cuius sunt extima syluis
   Cincta, hominesque manent non satis inde procul.
Quem uolucres magno complerunt impete multe,
   Planitie inque eius multa resedit auis.
Quas fluuius, quas nemus habet, quas squalida rura,
   Que scopulis nidos composuisse solent,
Quis cibus est uarius, cantus, color, atque uolatus,
   Penna, ungues, rostrum, mos, locus, officium.
Nam zephyri pars has, aquilonis uexerat illas,
   Partem et utramque putes signa habuisse sua.
 Sederunt campis acies altrinsecus illis,
   Et spatium exstabat inter utrasque aliquod.
Inter utramque aciem legatos ire putares,
   Qui pugne aut pacis iura referre parent.
Interea alterutro pauce ex utraque uolabant
   Parte, uices complent ista uel illa suas.
Egerit illa nichil quod tunc legatio pacis
   Sorte patet, post hanc grandia bella cient.
Utque diu Penos inter populumque Quiritum
   Currunt legati donec in arma ruant:
Haud secus inter eas, postquam sat utrinque uolatum,
   ui qua queque ualet in fera bella ruunt.
Ardent ad pugnam uolucrum hinc inde manipli,
   Cumque ala ala coit, cumque cohorte cohors.
uis est militie diuersa, sed una uoluntas,
    Quod maior miles, uult quoque paruus idem.
Nullum opus aut currus, nullum aut habet usus equorum,
   Usus abest chalybis, spicula nulla uolant.
Pro galea crista est, pro cuspide rostra uel ungues,
   Et sua pro lituis carmina queque sonant.
Ala leuis parmam, uolucris fert pinnula sicam,
   Et thoracis habet pluma minuta locum.
Iamque dies sextus conuentus fluxerat huius:
   Certatim in bellum parte ab utraque ruunt.
Inque uicem laniant se hinc morsibus, ictibus illinc
   Ingenti bellum surgit utrimque animo.
Hinc Rutulos, illinc uideas consurgere Teucros,
   Seuire et Martem parte ab utraque ferum.
 Glans cadit autumno ueluti de stipite querna,
   Maturum et folium iam ueniente gelu.
Non aliter auium moriens exercitus illic
   Decidit, et magna strage repleuit humum.
Nam teres estiuis impletur ut area granis,
   Campus ita exstincta sic aue plenus erat.
A Borea in Boream ueniens pars parua reuersa est,
   Tota in utraque cohors parte perempta iacet.
Res sonat ista, uenit populus, factumque stupescunt:
   Mirantur uarie membra iacentis auis.
Ipse Tolosana [a 1Kb] presul quoque uenit ab urbe
   Mantio, plebs rogat hec ales an esca fiat.
 Illicitis spretis licitas assumite, dixit,
   Plaustra onerant auibus, in sua quisque redit.



uIII. DE PUGNA AuIUM SIMILI SUPERIORI.


Tale quid hoc etiam patratum tempore nobis
   Fama dedit uelox multa per ora uolans.
Qui Romam Romaque meant remeantque, canunt hoc:
   Inter quos mulier hic bona testis inest,
Oratum hec Turono Romam petit, inde reuersa
   Presbytero Arbaldo rem canit, ille mihi.
Denique circa Ararim pigrum, Rhodanumque rapacem,
   Ut supra, uolucrum pugna peracta fuit.
Quo rigidas inter cautes, densasque paludes.
    Pauca patent planis obsita rura locis.
Illic, ut perhibent, uenit genus omne uolantum,
   Quos Europa tuus nutrit opimus ager.
Pars sedet in scopulis, ressidet pars plana per arua,
   Arboreis ramis pars quoque multa sedet.
Militie in geminam partem distincta iuuentus
   Utraque conflictum pars meditatur hians.
Quattuor accipitres ueniunt hinc, quattuor illinc,
   Quattuor et totidem parte ab utraque capi.
Primo hi congressu perimunt se hinc inde uicissim,
   Accipitrem accipiter, seu capus ipse capum.
Rostra instant rostris, confligunt unguibus ungues,
   Quo paria arma uehunt, hinc mage se perimunt.
Egit id Aemathiis populus Romanus in aruis,
   Cum fera bella gerunt, hinc socer, inde gener.
 Cum frater fratrem perimit, uel amicus amicum,
   Quando pares aquilas et paria arma uehunt.
Nempe due uolucres magne euasisse feruntur,
   Que non pugnarunt: cetera turba iacet.
Utraque pars uincit, mulcet uictoria neutram,
   Utrimque oppletam strage reliquit humum.
Ut furor Annibalis compleuit funere Cannas,
   Funere sic auium hec rura repleta manent.
Singula quis referat, que, quo, cur, quando, uel unde,
   Monstrata hec crebro tempore signa patent?
Quando erit illa dies, cum nostrum intrabis in hortum,
   Atque leges nostras ungue libente rosas?
Et tua magna sitis mage seu mage crescere gliscet,
   Dum quod semper amas carmine plenus eris?
 Si qua istis fuerint, ut erunt, uitiosa camenis,
   Parce precor, scriptor non mihi doctus inest.
Queso tuum nobis fidum transmitte ministrum,
   Qui tua grata mihi perferat orsa. uale.



IX. MODOINI AD TEUDULFUM EXSULEM.


   Modoinus indignus episcopus Theodulfo suo.
Ludere nemo potest uersu sine lege polito,
   Nempe loqui recte nec ualet arte carens.
Sed prius accipiter nec tentat uincere in armis,
    Quam instructus proprii hoc more parentis agat
Utiliter puer in primis non militat annis,
   Digna sed expertus premia tiro capit.
Non audet nam nauta ratem intrare absque paratu
   Tentans nauigeras Tiphys in armis aquas.
Arte rudis cum sim, sic me quoque posse negabo
   Respondere tuis uersibus eximiis.
uilis apud doctos namque est mea musa petas:
   Condere ob hoc nullum carmine nitor opus.
Sed me cunctantem compellit epistola uestra
   Carmina iam numeris scribere disparibus.
Et molli durum nunc cere inducere ferrum
   Cogor, et insueto texere uerba modo.
Quin immo immodicus dicendum est rite libellus
   Attulit en missus quod mihi uester opus.
 Audisti antiquos uerbis ita ludere amicis,
   Sepe etiam didici hoc et ab ore tuo,
Musarum quod inops norit non antra peta:
   Sed dici de me hoc quoque iure potest.
Nonnulli affirmant etiam insanire petas,
   Carmina dum statuunt mente carere sua.
At nobis integra manet mens ipsa, nec audet
   Longius amisso ordine abire suo.
Scandala sed propter uitanda nec appetit alta,
   Contenta est modico nam moderata loco.
Fac, Theodulfe, meos uersus aduerte benigne,
   Nec sint despecta carmina nostra tibi.
Nolo uenenato nostra unquam dente lacessas,
   Sed sint iudicio carmina tuta tuo.
Si qua meis fortasse, ut erunt, errata camenis,
    Cernuus hec equis respice queso oculis.
Sepe queror casum deflendo insontis amici,
   More fluunt lacryme amnis ab ore meo.
Sepe tuam ingeminans luxi flens ipse ruinam
   Proh dolor! amisso presul honore peris.
Exsilium innocuus pateris pertriste sacerdos,
   Inclytus expertus presul inorme malum.
Nonnullis prodesse solet prudentia multa:
   Lesus ab ingenio es pater ecce tuo.
Precipue tua magna tibi sapientia soli
   Obfuit, quod habes triste parauit onus.
Liuor edax petit alta fremens, consternere tentans
   Id quod ouans simplex pectore turba colit.
Nescis ob inuidiam quod longos Naso labores
   Pertulit, et patria pellitur ipse sua?
 [a 1Kb] Ipse Seuerinus magna est deiectus ab urbe
   Consul Romana clarus ab arce procul.
Magnus ab infesto est agitatus milite uates
   uirgilius, propriis exspoliatus agris.
uulnera seua suo fertur sumpsisse tyranno
   Seneca precipuus, cede Neronis obit.
Quid memorem ex nostris plures sudasse nefandum
   Pro nostra exsilium religione pia?
Qui magis a magno colitur pius ipse magistro,
   Ioannes dirum pertulit exsilium.
Hilarius sensisti ergastula tu quoque dira,
    Missus in ignotum rege iubente locum.
Clauiger ipse Petrus nam, nec non et populorum
   Doctor erat Paulus carceris in gremio.
Sed tamen hoc egit feritas inculta repugnans
   Gentilis, fidei namque inimica pie.
Addo etiam quod adhuc rudis ecclesiasticus ordo,
   Informisque sua lege careret iners.
Deposita iam pace frui feritate serena
   Debuit, et proprium iamque tenere modum.
Culpa sacerdotum facit hoc, quod uilis habetur
   Ordo ministerii maximus ille sacri.
Inter eos effectus nullus fidus habetur,
   Commendat sancto gratia quosque loco.
Nemo gemit miserans aliene incommoda uite,
   Pro fratris pulsans utilitate sui.
 Unusquisque studet terreno incumbere lucro,
   Sectatur fragiles deliciosus opes.
Ex quorum me nolo putes numero tamen esse,
   Qui fucata leui pectore uerba ferunt:
Sed qui cessabo nunquam certare precando,
   Pro reditu uestro quique laboro libens.
Ergo ego sollicito ueteres tibi semper amicos,
   Proque tuis damnis ambitiosus ero.
Hec te nosse reor, quoniam cito spargitur orbe
   Fama celer toto, aulica dicta gerens.
Sis quod ab infausta hac demum regione mouendus,
   Cesaris ad nitidum limen iturus item,
Illius ante oculos uenies, letumque uidebis
   Iam dudum uultum qui tibi tristis erat.
Commissum scelus omne tibi dimittere mauult,
    Si peccasse tamen te memorare uelis.
Nam prodesse tibi confessio pura ualebit,
   Si te uoce probas criminis esse reum.
Si te dissimulas de quo tibi crimine dicam
   Scire, nota pro quo huic [F. hic] situs ipse fores.
 Elige sed quid ages, et quod tibi cunque uidetur
   Consilium melius, mente teneto precor.
Sed mihimet melius uisum est, ut sponte fatetur
   Quodque negari ullo non ualet ingenio.
Nullo alio superare modo puto principis iram
   Posse, probes nisi te criminis esse reum.
Promittit, si te peccasse fateberis ipse,
   Consilium Cesar dedere uelle tibi.
Nam tibi promittit ueniet quod pristina uirtus,
    [a 1Kb] Amissum ut possis rursus adire gradum.
Nescio frater amans, mage quid tibi scribere possim,
   Cum sint hec tota non tibi nota minus.
Luce mihi magna tu solis carior exstas,
   Nil fateor quod amem te mage mundus habet.
[b 1Kb] Matfredum crebris appellat epistola dictis,
    Lectaque sunt uestra uerba frequenter ei.
Ille ualet lapsis optatam adhibere medelam,
   Naufragioque pium ferre patrocinium.
Flebilis exhausto resonat uix carmine Musa,
   Dicere quid possit nil habet illa magis.
Sed mandare aliquid dubitaret epistola uestra
   Mirabar uestri cur mihi seruitii.
Nullum unquam obsequium tibi nam mihi crede negabo,
   Sed quodcunque iubes ipse libenter ago.
Idcirco hunc nostrum missum direximus ad te,
   Quecunque ut mandas ille mihi referat.
Quique procul dubio satis est, ut credo, fidelis,
   Cuius ab ore mea currere uerba uides.
Ipse tibi quecunque roges sine fraude recenset,
    Absque dolo nostra cuncta uice expediet.
Imber habet liquidas quot guttas, flumina pisces,
   Emittit frondes quot nemus omne uirens,
Area grana solet quot habere estate, salutes
   Tot tibi mitto, uale semper ubique, Pater.



LIBER QUINTUS.



I. CONSOLATIO DE OBITU CUIUSDAM FRATRIS.


Si noua nunc fierent tantarum exordia rerum,
   Iam nouus usus eis nunc adhibendus erat.
Sed quia trita rei iam dudum est semita tante,
   Erga hanc maiorum prisca tenenda uia est.
Mundus ab usque chao uarius hoc ordine cepit,
   Et consummandus hac quoque sorte manet.
Florigere sedis habitator maximus Adam
    Sustulit huiusce conditionis onus.
Ignibus ethereis quanquam Abel hostia capta est.
   Fraternos ictus hic moriendo tulit.
Aspera quanquam Enoch sibi mors miretur ademptum,
   Quamuis sera, illum est appetitura tamen.
Mortuus est Ne, spes orbis, pater atque secundus
   Qui uixit multas inclytus inter aquas.
Sem quoque, mutato [a 1Kb] rex est qui nomine iustus,
    [a 2Kb] uerique oblator rite sacrificii.
Ignis Achemenii uincens incendia, uictus
   Mortuus est Abraham, norma decus fidei.
Atque Isaac sanctus, sterili de matre creatus,
   Inque typo oblatus rex bone Christe tuo.
Nec minus et Iacob, Domini luctamine dignus
   Qui patris atque Dei fit benedictus ope.
Nobilis atque eius proles, magnusque senatus,
   Quorum ingens Ioseph gloria iustus erat.
Post mala que pendit, pro quis bona plura rependit.
   Extremum moriens clausit et ipse diem.
Lot Sodomam uitans mortem uitare nequiuit,
   Tutum et sulphureis ignibus illa uorat.
Mortuus Moyses, quo non fuit aptior alter
   Legem ferre Dei, colloquioque frui.
 Sacricola et frater, redimitus murice et auro,
   Cui frons et sanctum sancta uehebat onus,
Nun sacra seu proles, pollens Iordanis ad amnem,
   Partitur populo qui pia rura pio.
Aspera iudicibus non est incognita sors hec,
   Quorum actu populus liber ab hoste fuit.
Nec fuit eximius Samuel hoc fenore liber,
   Qui cluit a puero dogmate, lege, fide.
Mortuus est Dauid qui strauit cede Goliath,
   Comptus regno, armis, carminibusque sacris,
Et Salomon sapiens, sancti constructor asyli,
   Post decus immensum, diuitias et opes.
Necnon et regum et uatum pius ordo priorum,
   Post sceptra et uerbi famina sancta Dei.
Pontifices celebres, et uatum summus Isaias,
    Post sancta oracla hanc arripuere uiam.
Tu Pharii regis Iosias tela tulisti,
   Qui cultu in Domini, proh dolor! aptus eras.
uectus et Elias quamuis conscendit ad alta,
   Mors dilata illi, non sit adempta tamen.
Mortuus Elisei quamuis ex osse resurgat,
   Mortuus hic surgit, mortuus ille iacet.
Ne moriatur habet Ionas uitale sepulcrum,
   Quam surgens uincit, mortem obeundo subit.
Tangere quemque truces sanctum timuere leones,
   Appetere hunc mortis non timet atra dies.
Igne sacre fidei pueri exstinxere caminum,
   Sed lethi nequeunt exsuperare rogum.
Ezechiel moritur post uisum sedis herilis,
   Postque arcana Dei mystica plura uidet.
 Iusque sacerdotii retinens cum prole beata
   Esdras, qui templum restruit ornat, amat.
Et Hierusalis instaurantes menia sancte,
   Zorobabel iustus, Neemiasque pius.
 Atque instaurande texunt qui oracula gentis,
   Zacarias uates, Aggeus atque sacer.
Esther, et exsuperans Aman Mardocheus iniquum,
   Isrelitarum qui populum eripiunt.
Casibus horrendis Raphel Tobimque nurumque
   Eximit, haudquaquam mortis ab ore tamen
Incestos Iudith compescuit ense furores,
   Te non compescit mortis iniqua lues.
Zacarias et anus superant facunda querelas.
   Non superant ictus mors sed acerba tuos.
Nec homo celestis, terrenusque angelus, aptans
   Promptus iter Domino, hac sorte alienus inest.
Sed fera mors quid ages, aliis trux, improba, seua,
   Cum uite auctorem perniciosa petis?
Qui te morte sua pressit, curuauit, abegit,
    Et uite surgens qui patefecit iter:
Auctoremque tuum tenebrosa in tartara mersit,
   Mentibus exemptum collegiisque piis.
Petrus apostolici princeps uenerandus honoris,
   Quo bene clauigero celica regna patent.
Dogmate, Paule, uiges penetrans secreta polorum,
   Quem ingens exornat pena, labor, studium.
Pectore de Domini dat pocula sumpta Ioannes,
   Quem pia uirginitas, eius et ornat amor.
Fulget apostolicus sublimis et inclytus ordo,
   Cum doctis sociis discipulisque suis.
Martyrum et insignis splendescens lampade cetus.
   Turbaque confestrix, uirgineusque chorus.
Quamuis celse anime, mortali stirpe creati
   Debita persoluunt mors inamata tibi.
 Nomina difficile est cunctorum posse referri,
   Qui sunt, qui fuerint, quos fore det Dominus.
Sint meriti cuiuscunque, horum nullus ab euo
   Hac tamen immunis conditione manet.
Denique rex magnus Dauid sanctusque prophetes
   Afflatus sancto carmine cantat ita.
Est quis homo uiuens, qui te non pessima rerum
   Mors trahat, et uisu possit abesse tuo?
Eruet aut animam propriam quis manibus imis,
   Illorum et seua quit caruisse manu?
Mos hic ab usque chao mortalia germina pressit,
   Atque sua mundum lege subegit atrox.
Conditionis enim huiusce debita soluit
   Frater, pro cuius carmina morte damus.



II. DE [b 1Kb] SEPTEM uITIIS CAPITALIBUS. 


   Contriti et cordis sacra parare Deo.
 Tristitia hec ratione uiget, hec lege tenetur,
   Mentibus hec sanctis gaudia magna parat.
Felices, inquit Dominus rex, qui modo fletis,
   Egregius uobis post quia risus erit.
Cor sapientis ubi sapiens mestissima dixit
   Res est, et stulti sunt ubi leta quidem.
Nempe ait et miseri uenerandus Apostolus este,
   Et uestris sedeat plangere flere animis.
Suscipiat luctus risus et gaudia meror
   uestra, sed hec satagens dogmata sancta dabat,
Omnia quis propriis poterit describere chartis,
   Que de hac re sparsim pagina sancta canit?
Altera, quam gignit furor et confusio mentis,
   Segnitiesque nocens nil rationis habens.
Non animum hec purgat, sed iniquo turbine turbat:
    Quem turbare ualet, emaculare nequit:
Hanc fouet anxietas, hanc desperatio gignit,
   Deque sui nigri flumine lactis alit.
Tertius horrenda exoritur modus improbus ira:
   Gignere quin etiam damna caduca solent.
Cum desiderio est mens aut perculsa timore,
   Carpitur aut ceco desidiosa rogo:
Est plerumque suo sic excecata furore,
   Ut sit quid dicat nescia, uel quid agat.
Est et ei sine clade dolor, sine nomine meror,
   Intima sed cordis nubilus error habet.
Hanc modo somnus habet, modo tarda silentia prensant
   Ambulat et stertit, murmurat atque tacet.
Somniat hic oculis residens ignauus apertis,
    Nilque loquens sese dicere multa putat.
Actus hebes secessus iners, obliuia pigra
   Sunt, et nil fixum mente uel ore uehit.
Ut ratis in pelago, cui non est nauita, certa
   Ad loca nulla uolat, sed uaga oberrat aquas.
Sic mens tristitie ignaua caligine pressa,
   Per pelagus sensus itque reditque sui.
Colloquiis fratrum crebris hec noxa fatiscit,
   Orandi assiduum hanc quoque pellit opus.
Et fugat eloquium, fugat hanc et lectio sancta,
   Sudum huius iubaris nubs tenebrosa fugit.
Marcida non uitii perstabunt tedia tanti,
   uirtutum si harum sunt agitata manu.
 Ignibus ut cere, glacies ut sole liquescunt,
   Igne liquor modicus, ut perit amne rogus.
Desidis haud aliter labefacta pericula morbi
   Tabescent penitus ui perimente pia.
Si mentem ratio uegetet, componat, et ornet,
   Mox uitiorum inient laruea monstra fugam.
Corporis in membris hebes est substantia nostra,
   In ratione uiget, est ubi imago Dei.
Ira furens sequitur spumanti feruida rictu,
   Luminaque intorquet felle cruenta tetro.
Impia cui dirum tribuit Bellona flagellum,
   Quo mentes hominum in iurgia seua mouet.
Atque lacessitis sociis hinc inde ministrat
   Arma, quibus perimat pacis amara bonum.
Quis inolescat atrox scelus, et discordia crescat,
    Et male fraternus oppetat almus amor.
Seua quibus dentur uitiis alimenta cruentis,
   Et cluat omne nefas cum legione sua.
Et uirtutum eadem cuneus ueniente fatiscat,
   Et precepta fiant irrita sancta Dei.
Que nisi pacate nequeunt insidere menti,
   Haudquaquam esse ualent est furor ater ubi.
Lex uidet iratum, hanc cernere negligit ipse,
   uult illa ulcisci, hic cecus oberrat iners.
Hac abeunt ueniente modestia, pax, pietasque,
   Omne hec precipitat mentis ab arce bonum.
Ut maris atra mouent uentorum prelia fluctus,
   Nec tranquilla eius esse elementa sinunt.
Aut nemus ut placidum Zephyro turbatur et Euro,
   Atque arbusta sonant, robora pulsa ruunt.
 Haud secus ira mouet humanas perfida mentes,
   Esse nec infelix corda quieta sinit.
Illius in preceps mentes insania ducit,
   Nec patitur proprium has retinere statum.
Amputat et sensus, phreneses imitata cerebri,
   Quid gerat aut dicat nosse maligna uetat.
Hinc liuor ora tegit, tremor hinc et concutit artus,
   Lumina Gorgoneo seuius igne micant.
Ore fremit manibusque ferit, furit impete grandi.
   Omnia que gessit nec meminisse ualet.
Iungitur Eumenidum stygiis male sana choreis,
   Et Phlegetonteis effera uirginibus.
Celicolis aliena choris, ubi principe Christo
    Inclyta pro meritis premia miles habet.
Pax ubi regnat ouans, amor inclytus, ordo beatus,
   Emicat etheriis arx ubi sancta tholis.
Est etiam interdum zelus, qui dicitur ira
   Prouida, pro recti quando adhibetur ope
Per quam constanter uitiis obsistitur atris,
   Eius et instinctu res mala pulsa fugit.
Estque fauere malum uitiis, obsistere dignum,
   Hec fugat iratus, desidiosus alit.
Si tamen iratus cupit emendabilis ut sit
   Is qui corrigitur, hec manet ira leuis.
At bona si tedent, delectant pessima queque,
   Est hec ira grauis, res et acerba nimis.
Mergit in hec odii cenosa barathra maligni,
   Quod ducit miseros ad Stygis ima uiros.
 Est namque ira odium, quando inueterata senescit,
   Deque malo in peius discit abire malum.
Cernis, ait Dominus, festucam in lumine fratris,
   Inque trabem proprio negligis aspicere.
Ira leuis festuca, trabes odium exstat inorme,
   Hec cito transcurrit, id remorando grauat.
Illa sonat leuiter, tacito illud corde grauescit,
   Illa cupit plagas, illud et exitium.
Iram animi leuitas, odium creat illa malignum,
   Carduus herba prius postmodo spina grauis.
De sermone leui exoritur graue crimen et atrum,
   Ouo ita de tereti sit basiliscus atrox.
Sic nutrita diu rerum mala semina ledunt,
   Exstirpata nocent protinus orta nichil.
Si sit amor fratrum, seuam non itur ad iram,
    Hec si defuerit, nulla manent odia.
Temperat equanimis uitium hoc rationis honestas,
   Aequi amor illius conterit ora caput.
Hocque modesta scelus perimit patientia dirum,
   Que est tutela boni, perniciesque mali.
uirtutum genitrix, nutrix, defensio, solers
   Aduersa hec inter has iuuat atque fouet.
Frangere que nouit uitiorum spicula seua,
   Atque suis horum arma pauenda terit.
Parma fides, thorax spes, cui dilectio cassis
   Est, quibus illisi mucro perit chalybis.
Qui impactus resilire solet, acieque retusa,
   In partes ferus et frusta minuta iacet.
Cui maior quo ictus, maior fractura patescit
   Longius et sparsim frusta caduca uolant.
 Postquam amisit homo immortalis gaudia uite,
   Cepit et hunc misere mortis acerba lues,
Donec ad antique redeat primordia uite,
   Semper et est nobis hinc labor, inde timor.
Quo nos alma tue refouent patientia uires,
   Atque tuis armis tuta caterua sumus.
Inclyta hec sanctis tribuit solatia cunctis,
   Quis ut tuti essent urbs ueneranda fuit.
Quos numerare uetat breuitas en istius ode,
   Qui patienter opes promeruere poli.
E quibus unus erat comes huic fidissimus Iob,
   Heserat atque illi uis ea fida comes.
uirtutes in eo uiguere, et copia rerum,
   Pollebatque cluens omnibus ille bonis.
 Prole, domo, pecudum seruorumque agmine felix,
   Atque quod his magis est iure, timore Dei.
Inuidus armat in hunc sua spicula comminus hostis,
   Et murum mentis machina magna ferit.
Temporis in puncto cunctis spoliatus ademptis,
   Destitit et dominus, destitit esse pater.
Prosperitas fugit hunc, fugiunt pia dona salutis,
   Quod ferat, aut habeat, nil nisi morbus inest.
Pro famulis uermes, pro rebus tabo remansit,
   Pro sobole stercus, proque peplo sanies.
Hinc tormenta premunt, ferit os hunc coniugis illinc
   Eius amicorum spicula murus habet
O memor antiqui sceleris, per coniugis os tu
   Rebare, ut primum, hunc uincere posse uirum.
Sed iuuat hunc ratio, iuuat et patientia mater,
    Quis bene mens eius tuta duabus erat.
Prospera quem iustum, patientem aduersa tulere,
   Hinc bona componit, destruit inde mala.
Cui ratio galeam prebet, patientia parmam,
   Quis labefactatus sit furor ira tuus.
Hec sequitur uitia scelerata superbia mater,
   Et regina mali, dux et origo doli.
Que quanquam uitiis cunctis alimenta ministret,
   Quod peccare ualet hac sine nullus homo:
In geminum duplicata tamen consurgit hiulcum,
   Atque biceps formas res habet una duas.
Prima manet probrosus aperta superbia morbus,
   Altera uentose laudis inane scelus.
Seu soror est eius, seu neptis, filia siue,
   Trux natura tamen una duabus inest,
 Gloria uana tibi quadruplex iactantia gliscit,
   Quatuor et plagis percutis atra plagas.
Sunt quibus est donum, sed danti nescia turba
   Detrectant grates reddere rite Deo
Et sunt qui sibimet meritorum insignia fingunt,
   Atque illis tribuunt non sua dona Deo.
Ast alii donum nec habent, nec habere ualebunt,
   Sed tumido sese corde habere putant.
Nulla reor homini est maior iactantia, quam qui
   Se solum quiddam posse uel esse putat.
Angelus inde ruit, quoniam se solius unum
   Esse potestatis est ratus et iubaris,
Proque polo sudo tetrum est mercatus Auernum,
   Exter et angelico est factus honore miser.
Scinditur in partes inflata superbia ternans,
    Sicque triceps trino Cerberus ore uorat.
Denique prima in eis quibus est transgressio legis,
   Quam dum quis temnit, iure superbus inest.
Linquitur et toties, quoties obsistitur illi,
   Tunc peccat quis cum quod uetat illa facit.
Idcirco initium peccati lex canit illam,
   Linquere iussa Dei hac quod sine nemo ualet.
Que iubet ergo fiant, uetat et que exotica sunto
   Lex pia, tunc procul est omne opus honorificum.
Porro alii affectant socios contemnere cunctos,
   Et quod habent, solos semet habere putant.
Estque secunda horum, legis custodia quorum
   Protinus inflari corda superba facis.
Unde forent humiles, certant inde esse superbi,
    Mercanturque bono munere grande malum.
Hoc Pharisee sacri facis in testudine templi,
   Me miserum, plures hoc modo prorsus agunt.
Ut gaza tuta manet docto custode reposta,
   Seruat mens humilis sic opus omne bonum.
Tertia pars horum, quibus est inflatio morum,
   Quos tumor elate mentis ad alta leuat.
Subdier imperio qui dedignantur honesto,
   Spernere maiorum et dicta uel acta student.
Et quia discipuli probitatis inesse recusant,
   Idcirco erroris turba magistra fiunt.
Nosseque que ignorant nequeunt, quia posse putant se.
   Sic male precipites mens uaga fallit eos.
Namque unus cunctis exstat modus iste superbis,
    Se pretii ut magni semper inesse putent.
Fraternis nunquam assensum prebere loquelis,
   Omnibus et reri se meliora loqui
Sensibus ingeniisque suis non ullius uti,
   Spernere consilii seu melioris opem.
Falsaque ferre suis laudum preconia rebus,
   Despicere alterius dicta uel acta simul.
Despectis paribus, minimis, maioribus, atque
   Iam sibi siue suis nil sociale putant.
Nil placida ratione gerunt, sic auia curua
   Carpentes rectam deseruere uiam.
Sed medicina Dei morbos excludit iniquos,
   Et facit ut redeat officiosa salus.
Dum timet ergo animus uirtutum luce carere,
   Et uitiorum egre nube nigrante tegi:
 Pellitur extemplo tuus o iactantia morbus,
   Nonque animum illectum gloria uana linit.
Morbida seuue abicit metus et contagia pestis,
   Sic sordes edis aspera scopa abigit.
Teque superba lues, furor et uentose, repellit
   Exemplum humilis regis, et eius amor.
Et metus angelice celesti ex arce ruine,
   Unde miser preceps corde tumente ruit.
Ille superba loquens, de celo in tartara mersus,
   Horridus est demon, qui angelus ante fuit.
At Dominus humilis ueniens ex etheris arce,
   Agmina celicolis terrea consociat.
Terreat ergo hominum genus illius atra ruina,
   Mulceat ascensus et redimentis heri.
Mens elata cadit hominis, prostrata resurgit,
    Quo mage iuncta solo, sic mage iuncta polo.
Descendendo subit, patitur scandendo ruinam,
   Per numeros et eunt cuncta gradusque suos,
Omnia iudicio sunt dispensanda superno,
   Quod premit elatos, erigit et humiles.
Que per prata parum uitiorum Musa measti.
   In tepidi libri sistito fine gradum.
Cladibus his septem totum uastauerat orbem,
   Hisque triumphator totius orbis erat.
His genus humanum uitiis ferus hostis habeba
   Captiuum, his armis subdideratque sibi.
Perculit et primum probrosus ut ille parentem,
   Illius in totum sic mouet arma genus.
 Et quibus hunc armis scelerata mente subegit,
   His sibi progeniem subdere certat atrox.
Est gula namque uorax, sequitur hanc mechia turpis,
   Fraus et auaritie, seu scelus inuidie,
Tristitia hinc segnis, furiose morbus et ire,
   Duxque harum his superest inde superba lues.
Arma sed hec posuit Deus his contraria laruis,
   Harum adnulletur quis sapienter opus.
Sic adhibet sapiens medicus contraria morbis
   Arma e diuerso, detur ut alma salus.
Frigida componens calidis humentia siccis,
   Mollia cum duris, lenibus hirta etiam.
Sancta gule ingluuiem superant ieiunia fedam,
   Que mortale genus afficit, artat, agit.
 uirgo pudicitia, specioso compta decore,
   Exstinguit flammas, tetra libido, tuas.
uincit auaritiam felix operatio dandi,
   Dextera larga gerit cum pietatis opus.
Inuidiam superat Domini, et dilectio fratrum,
   Huius et actu eius omne fatiscit opus.
Tristitiamque fugat fraterna locutio segnem,
   Orandi et studium, lectio siue sacra.
At secura iram frangit patientia diram
   Lenis, et illius spicula seua terit.
Frangitur exemplis inflata superbia Christi,
   Hancque metus pene soluit, et almus amor
Sic medicus hic per contraria sepe medetur,
   Fert et ab oppositis sepe salutis opem.
Sepe etiam per res similes conferre medelam
    uulneribus huius assolet alma manus.
Longaque dat longis, adhibetque rotunda rotundis
   Emplastra, et modulo uulneris aptat ea.
Ligno mors subiit, redit et uita inclyta ligno,
   Illam gustus agit, hanc crucis altus honos.
uirgo uetus mortem, retulit noua uirgo salutem,
   Hec suadendo uirum, hec generando Deum.
Prisca uirago uiro lethum fert, at noua Christum
   uiuere discipulis nuntiat ecce piis.
Angue loquente subit morbus, pendente fatiscit,
   Hoc squamosus atrox, ereus illud agit.
Esca dedit mortem, uitam concedit et esca:
   Tunc dabat Eua nocens, das modo Christe potens.
uirga abit in colubrum, redit hinc in uirgea membra:
    Christus it in mortem, uiuus et inde redit.
uirga potestatem signat, mortemque chelydrus:
   Hinc bene succedunt ista uel illa sibi.
Diuidit illa solum, peragit seu signa pauenda,
   Quam retines legis inclyte Mose typo.
Conuenit et mortis queat ut gestare figuram
   Serpens, quod per eum mors maledicta subit.
Que per prata parum uitiorum musa measti,
   Tempus adest, isto sistito fine gradum.



III. PARAENESIS AD EPISCOPOS.


a 1Kb] Quarte libelle tribus iam nunc succede peractis,
   Preuius et fratrum quo uocat ordo subi.
 Famina qui mutis, qui dat uestigia claudis,
   Qui his tulit auxilium, hic tibi posce ferat.
His generale fuit fundendum dogma per omnes,
   Ast opus istud erit iam speciale tibi.
Primus habet sancte quedam documenta fidei,
   Resque quibus notus est pius eius apex.
Quo sit habenda modo breuiter canit ipsa secundus,
   Que loca sint reprobis, queue parata piis.
Tertius horrenda bellum cum gente gerendum
   Edocet, et socios qua ualet armat ope.
Fundamen fidei, fabrice incrementa salubris,
   Hi bene componunt, dant pia iura loco.
Obsistunt uitiis, ciues uirtutibus armant,
   Componuntque urbem milite, lege, fide.
Ipse sacerdotes ad menia nostra uocato,
    Horumque obsequii sit tibi cura pii.
Horum te primum genibus prostrare memento,
   Ut benedicaris cernuus inde roga.
Cum fueris sanctis manibus, gremiisque receptus,
   Oribus et collis oscula ferre para.
Oscula cum dederint, supplex tamen oscula sume,
   Teque locuturum scilicet esse cane.
At tibi cum fuerit concessa licentia fandi,
   Excusa auctorem, qua potes, usque tuum.
Quod rem congressus non sim temerarius istam,
   Mens nec presumptrix cogat ad istud opus.
Nec me presulibus doctorem prefero sanctis,
   Quorum uita mihi norma salutis inest.
Parua sed [a 1Kb] in magna cum sim Leuitide turba
   Pars, placet ut patres qua queo sorte iuuem.
 Quique pio cupio, soleo, uel debeo uoto,
   His seruire humilis, hisque fauere libens.
Ut bene sella solo emineat, puluillus et illi,
   Est cura ut uotis sit patris apta satis.
Linea crusque pedesque tegant talaria ut apte,
   Qui super addatur campagus ipse decens.
Fundere aquam palmis, mantilia ferre studemus
   Impexo, tunicis instita longa damus.
Candida ut extensis niteat dalmatica rugis,
   Fimbria neue erret huic sine lege leuis.
Pallia ut ornate, chlamys ut bene pendeat ipsa
   Certo, manusque caput sedula comit ei.
Est labor et digitis, si que sint, tollere sordes,
   Plantis ac toto subnitidare patrem.
Lumine de accenso si cera aut humor oliui
    Defluit, hec digitis ueste fugantur item.
Occupat et faciem si sudor, tergimus illam,
   Si puluis uestes, excutiendus erit.
Frigus ut abscedat, substramus pallia plantis:
   Feruorem falsi flaminis aura fugat.
Tentet, ait Dominus, si cecus ducere cecum,
   Corruet in foueam lapsus uterque simul.
Prauus et indoctus, cum sit prohibendus uterque,
   Hic, quod iniqua gerit, hic quia sancta tacet.
 Adsolet ambabus constringi pedibus unus
   Rector, si rector iure uocandus erit.
Qui nocet exemplo, qui non iuuat arte docendi,
   Quo nequit aut sua mens, aut aliena regi.
Improbat indoctos his uerbis sanctus Esaias
   Rectores, Domini uerba sacrata canens.
Pastores ipsi non te, prudentia, norunt,
   Sed speculatorum concio lucis egens.
Cecaque quos grauiter premit ignorantia cunctos,
   Turbaque latrandi est uiribus orba canum.
Heu facinus, heu grande nefas, cum norma salutis
   Qui fore debuerat, fit uia duxque mali.
Ipsius exemplo quotquot periere, malignis
   Pro cunctis penas, ut reor, ipse dabit.
Sontior hic fure est, predone et sontior atro,
    Hic quia plus rebus, mentibus ipse nocet.
Externas hic tollit opes, hic intima uastat,
   Namque animam carni quis super esse neget?
Est etiam qui recta docet, sed iniqua gerendo
   Destruit hoc actu, quod struit oris ope.
Hic se peruerso demens iaculatur ab actu,
   Dum mala que gestis perpetrat, ore ferit.
Hic aliis prodest, sibimet prodesse recusat,
   Atque aliis uiuens mortuus ipse sibi est.
Hic monet esse alios, sibi fit sine mente, sed inde
   Cerea lux aliis, fis cinis ipse tibi.
Est etiam grauis ille modus, quo pellere probra
   Rite ualet nullus, dummodo probra gerit.
Qua rogo sorte queat sordens abstergere sordes
   Euigilare alios quem sopor altus habet?
 Queue iacens facies studeat releuare iacentes,
   Aut curare paret uulnera uulnus habens?
Cessat ab ingluuie presul compescere uentris
   Plebes, si dapibus pressus et ipse iacet.
Haud uetat hic uinum, si sese ingurgitet illo,
   Ebrius haud populo sobrius esto canet.
Non uitia spernenda monet quibus ipse grauatur
   uirtutumque expers non iter aptat eis.
Compos auaritie non eius uoce fatiscit.
   Quem ligat istius pestis adunca manus.
Non odii poterit mordaces soluere nodos,
   Cuius mens odii monstra nefanda gerit.
Plebem tranquilla nequit hic componere pace,
   Qui nulla plebi pace ligatus inest.
Aut ire stimulos quibus armis frangere quibit,
    Lurida quem predam fecerit ira suam?
An sedeat uacuum quem uana superbia uentum
   Perflat, si tensus flatibus eius eat?
Quoue modo poterit contemptum suadere mundi?
   Hunc nisi contemnit, temnitur iste monens.
Quem fauor humanus docuit mulcere potentes,
   Quando hic iudicibus iura tenere canet?
Aut dicet miseros pietatis lege tuendos,
   Hos si quaque ualet sorte grauare grauat?
 Quem leuat erio pendens iactantia fune,
   Fertque in deterius ambitiosa lues,
uiuere iactantem iactans haud ille cercet,
   Nec cuidam dicet ambitione care.
Qua sorte examen magnum canet iste timendum,
   Me miserum, quod non forsitan iste timet?
Cuius lingua operis proprii est frenata lupatis,
   Probra aliena tacet, ne ferat aure sua.
Hic bona non suadet, que non fortasse peregit,
   Et mala non prohibet, que miser ipse gerit,
Non ego, pontificum dum uitam scribo malorum,
   Aut decus ipse piis, aut mea musa tibi.
Pulchra nec urticis exuro lilia scabris,
   Nec segetes dumis trux paliure tuis.
Mollibus in pratis miscentur mollia duris,
    Noxia cum nitidis semina gestat ager.
Hortus aromaticis redolens pulcherrimus herbis,
   Gestat nidorem sepe cicuta tuum.
Nam mala mista bonis, bona prauis, ire per euum
   Quis neget, aut dubitans diffateatur homo?
Namque reuellendum uitioso semine purum
   Crescere messis herus tempus in usque iubet.
Christi in ouile manent agnis cum lenibus hedi,
   Exspectatque pios dextra, sinistra reos.
Mystica permistos ceperunt tertia pisces:
   Pars bona lecta uiget, pars mala iacta perit.
Ecclesie quod ager, quod ouile et retia gestant,
   Cur non gestabit carminis huius opus?
Aut cur multorum non certet pingere mores,
   Cunctorum mores emaculare parans?
 Illius insignis radiabat lumine uestis,
   Blanditiasque hominum uisibus illa dabat.
At tibi uirtutum dent ornamenta decorem,
   Atque oculis cordis qua potes usque faue.
Illi erat in sacro pollens reuerentia cultu,
   Et decus in habitu pontificalis opis.
Sancta est in sancta tibimet reuerentia matre,
   Et uite studiis, actibus inque piis.
Aurea pontificis cingebat lamina frontem,
   Qua bis binus apex nomen herile dabat.
At tibi frons mentis cingatur sensibus almis,
   Christum euangelico uox et ab ore tonet.
Sint manifesti actus fidei, probitatis et equi,
   Qui sit uirtutum quattuor ordo tibi.
Hi speculantur enim cunctorum comminus actus,
    Prouidus ut proprium pastor ouile solet.
Sicque bonos et amant, et amandos iure fatentur,
   Quosque ita firmatos ad meliora uocant.
At contra uitii reprimit quos pondus inorme,
   Hos quacunque ualent sorte leuare leuant.
At si quos nequeunt uitiorum fasce leuare,
   Portandos adhibent hos patiendo sibi.
Quis aut uita horum, aut suadet patientia fructum,
   Dum hos emendant, hos tolerare parant.
Turba hec est felix, o quantum distat ab ista,
   Que sua non Domini lucra inhianter adit!
Que prodesse negat, tantum preesse laborat,
   Hoc ad opus stertit, peruigil illud agit.
Quam fera contristant populi peccamina nunquam,
    Nec bona letificant plebe peracta sua.
Ut sua deplorent, que nunquam crimina prauis
   Adfore que nunquam sollicitando beat.
Ditior ut sit hiat, nam sanctior esse recusat,
   Donaque militie percipit, arma fugit.
Non opus neu sed opes, nec onus, sed honor placet illi,
   Et bene iuncta secans, hec tenet, illa iacit,
Qui sua non populi perquirunt commoda, tantum
   Dici et pastores, non tamen esse uolunt.
Sed neque cura gregis pascendi, siue tuendi,
   Sed rapidi intendunt quod queat ille capi.
Mentior egregius si non canit ista prophetes,
   Cum modo diuinis uocibus ista sonet.
Isrelitarum prauis pastoribus eheu,
    Qui sibi multa parant pascua, nulla gregi.
Lacteus humor enim prebebat pabula uobis,
   Lanaque deducto uellere uestis erat.
Si quod erat crassum, Ianiabat turba uoratrix,
   Nec fuit infirmum consolidare labor.
Aegroto pecori medicamina nulla tulistis,
   Et fractum spreuit uestra ligare manus.
Nemo redux studuit deiectum reddere caulis,
   Perdita nec uobis querere cura fuit.
Dura sed imperio imposuistis iussa maligno,
   Et trux siue potens turba fuistis eis.
Agmina sunt ideo balantum sparsa mearum,
   Haud quia qui pastor pasceret ullus erat.
Deuorat atque illas rabies inimica ferarum,
   Predaque fit monstris quos uehit orbis ager.
 Necdum deposito uitiorum pondere diro,
   Ponderis egregii qui petiere locum.
Tramite qui uite noqueunt precedere sancte
   Subiectos, quibus hec non bene nota uia est.
Quo rogo quis pacto sociis quit preuius esse,
   Qui modo quod teneat hic quoque nescit iter?
Si calor est, umbram, si frigus querimus ignem,
   Quoque iuuare queo certo iuuare modo.
Quis uetet interius uerbis ornare magistrum,
   Quem solet exterius comere nostra manus?
uite et munditiem cur non adhibere parabo,
   Cum modo si sordem non fero uestis habet?
Cur non optabo eterne adcommoda uite,
   Cum modo quanta queo commoda fere paro?
Ecclesie huic debet populus se subdere totum,
    Que laudanda euum turba per omne manet.
Que decus et splendor, fundatrix eius et altrix,
   Nomina magnorum post duodena uirum.
Ipse columnarum in Christo firmissimus ordo
   Fixus, cui incumbit sedula rite cohors.
Huius sideree resplendens ianua sedis,
   Per quos ad Christum qui cupit intrat ouans.
Cura regendarum quibus est concessa animarum
   Sortitos populi pondera magna ferunt.
Quique incensa precum dant pro peccamine plebis,
   Et mala deplorant mista aliena suis.
Iudicis auertunt immensi a plebibus iram,
   Cum proprio hoc Moyses fratre gerebat opus.
Ille uoluntatis chorus est narrator herilis,
    Credula quo duce plebs scandit ad alta poli.
Assertor ueri, peruersi dogmatis hostis,
   Hoc uocat et retinet, id fugat atque abigit.
Conscia que praui metuet plebs uisibus ipsis,
   Que bona, mellifluum sentit inesse sibi.
Oppressi est tutor populi, uindexque benignus,
   Catholica hunc uocitat concio cuncta patrem.
Premia luciflui promittunt ardua regni,
   Quo chorus angelicus, quo pia turba patrum est.
Que capit et sanctus qui sudat miles in armis,
   Hosteque ab horrifico uictor ad astra uolat.
Dant pia dum faciunt operum documenta bonorum,
   Suntque Dei populo norma decusque pium.
Hic est edituus cetus, qui clauibus almis,
   Et serat et reserat, et ligat et religat.
 Regis et inde sacra quo dispensante supremo,
   Turba nitet gradibus officiosa suis.
Quos non ambitio, sed uite gloria uexit
   Ad loca sublimis editiora gradus.
Quos non humani prouexit penna fauoris,
   Sed tulit, alme Deus, munus ad alta tuum.
Qui sibi primatus proprio de culmine nunquam
   Applaudunt, humilis mens quibus atque pia est.
Quos honor acceptus non inflat flamine uano,
   Sed premit imposito pondus herile iugo.
Cum non primatus, sed sarcina mente tenetur,
   Nec quam celsus honos, sed graue quam sit onus.
Sic equus ornatus phaleris, bullisque superbis,
   Ingemit, ascensor dum sibi calcar agit.
Res bona si pateat, procul ac simulatio si sit,
    Sepe iuuat qui dat se quoque rite sequi.
 Namque opera inspectent precepit uestra Redemptor,
   uestrum ut glorificent qui est super astra Patrem.
Illius ergo caput resplendens mitra tegebat,
   Contegat et mentem ius pietasque tuam.
Corporis arx caput est, anime mens, si heret amori
   Illa Creatoris, quid homo maius habet?
In qua diuine exprimitur bonitatis imago,
   Moribus in sanctis si huic bene iuncta manet.
Scilicet exemplum de rebus sumere paruis,
   Annulus effigiem si tibi cera premit.
Sit tibi secretum pro pulchro pondere dogma,
   Quod circumscripte balteus aptet opis.
Plurima si rudibus pandantur mentibus obsunt,
   Plura suo, ni sint ordine dicta, nocent.
 Sic alimenta iuuant plures, que pluribus obsunt,
   Tempus et ordo cuique est, sunt sua cuique loca.
Dogmatis hic tunicam tibi circumspectio cingat,
   uirtutum omnicolor hec super ephod eat.
Pura sit alma chlamys cunctos fugiendo sed artus,
   uirtutumque aliis sit uariata bonis.
Namque sacerdotes Dauid sanctissimus heros
   Iustitie uestes orat habere pias.



Iu. QUOD DEUS NON LOCO QUAERENDUS SIT, SED PIETATE COLENDUS.


Non tantum isse iuuat Romam, bene uiuere quantum,
   uel Rome, uel ubi uita agitur hominis.
Non uia credo pedum, sed morum ducit ad astra,
   Quis quid ubique gerit spectat ab arce Deus.



LIBER SEXTUS.



I. DE GRATIA DEI.


[a 1Kb] Tanta Dei bonitas fragiles nos instruit, ornat,
   Ut sua de propriis nostra gerat merita.
Et sine qua bona nulla fiunt, queque efficit eius
   Gratia, sint nostris adnumeranda bonis.
Dat bene uelle pius, peragi quoque donat et ipsum,
   Preuenit hic, sequitur nos opus eius ibi.
 Hinc fit ut initium, perfectio detur et illinc,
   Sic capite et cauda est hostia grata Deo.
Proque bonis propriis clemens sua premia donat,
   Concordet noster si bene nisus ei.



II. DE HIS QUI ALIUD CORDE RETINENT, ALIUD ORE PROMUNT.


Nec malus attendit quod uates inclytus orat,
    Dum sese ereptum talibus esse cupit,
Ne des una, inquit, me cum peccante tumultum,
   Nec perdas cum his qui semper iniqua gerunt.
Quorum pacificos affatus proximus audit,
   Cordibus inque horum plurima seua latent.
Da, Deus, his operum iusta incrementa suorum,
   Iuxta et nequitie diram reperta sue.
Congrua pro manuum his sint gestis uota suarum,
    Pro meritis merces, obsecro, detur eis.
Et quod opus Domini, sua nec pia facta scierunt,
   Perde illos, et non edificabis eos.
Inclyta ceu legis iubet hoc censura beate,
   Cum uox terribilis talia dicta tonat.
Non mensura duplex tibi sit, non pondus iniquum,
   Iura, ut simplicitas mente sit, ore sonet.
Et modius tibi sit iustus, sextarius equus,
   Scilicet ut nos non occupet ulla fraus.
 Displicet Altithrono duplex pellacia semper,
   Cor rectum et simplex arbiter equus amat.



III. QUALE IEIUNIUM ET QUAE PARCIMONIA DEO ACCEPTABILIS SIT, ET POSSIT IMPETRARE POSTULATA.


Namque per egregium ieiunia sancta prophetem
   Hec accepta sibi rex Deus ipse probat.
Soluite uincturas, ait, impietatis inique:
   Soluite fasciculos qui male sepe premunt.
Fac ut eat liber constrictus qui fuit ante,
   Disruptum sit onus prorsus et omne tibi.
Quem manet esuries, panem ne frangere temne,
   Sit uagus et sit egens ductus in ede tua.
uestito nudum, et propriam ne despice carnem,
   Eiusdem quoniam conditionis ines.
 Tunc ut mane tue prorumpet gloria lucis,
   Et celer exoritur mox tua certa salus.
Precedentque tuam faciem pia iura Tonantis,
   Colliget et temet gloria sancta Dei.
Tunc cum poscis heri pietas te exaudiet almi.
   Adsum clamanti dicet et ipse tibi [a 1Kb] .



Iu. CONTRA SIMULATORES ET SUBDOLOS.


Nil horum fixe geris, hec tamen omnia ficte
   Fers simulator, habes qui simulacra boni.
Qui mala certa gerit, bona seu simulata malignus,
   Odit qui quod amat, quod Deus odit amat.
Que Deus odit, ait sapiens rex [b 1Kb] , denique sex sunt,
   Quod detestatur mens sua septimum inest.
Sublimes oculos, mendacis famina lingue,
    Sanguinis insontis quis fluit unda, manus.
Corque quod immundum meditatio praua frequentat,
   Pernicesque pedes in mala queque gradi.
Fallacem testem mendacia seua canentem,
   Et qui inter fratres iurgia dira serit [b 1Kb] .
Hec mala cuncta gerit, gessit, geret improbus, amens
   Est sua mens probris usque repleta malis.



u. DE EO QUOD AuARUS AGGLOMERATIS DIuERSIS OPIBUS SATIARI NEQUIT.


Quidquid habet uariis completus gentibus orbis,
   Non sibi sufficerent, si sua cuncta forent.
Huius erit promptus capiendi semper Auernus,
   Nec Stygis impleri tetra barathra queunt.
 Quod Chryse atque Argyra, et quod Taprobanicus orbis,
   Quorum sublimes esse feruntur opes.
Indus habens gemmas, pigmenta, et eburnea monstra,
   Obryzi atque auri diues Ophir regio.
Assur odorato ueniat si plenus amomo,
   Diuitiasque suas Persis et ipsa ferat.
Cumque suo prope sit longinquus thure Sabeus,
   Atque Eudemonicus munera portet Arabs.
Si ueniat Bagatat Agarenis rebus onusta,
   Urbs et Achemeniis que fuit alta locis.
Tigris et Euphrates quod habet, Iordanis et ipse,
   Atque Palestinus fert benedictus ager.
 Bactraque si quod habent pulchri, et Hircania digni,
   Et iuga Bosphoreus que bene temo regit.
Sericus oceanus uehit, et quod Caspia regna,
   Quodque ipso Seres uellere diues habet.
Quod Scytha crudelis, Ceta trux, et Sarmata durus,
   Quidquid Hydaspis habet, quidquid, Araxe, tuum est.
Quodque Gelonus atrox, quod habet Rhodopeius Ebrus,
   Aruaque Ripheo semper amicta gelu.
Et quod Hyperborea gens fixa sub Elicis axe,
   uel Tanais, uel quod Pontus et Ister habent.
Quod crinitus amat Danus, flauusque Sueuus,
   Queque sub extremo gens Aquilone iacet,
Et quod habet Mesus, Dacus, Thrax, Atticus, Arcas,
    Constantine, tua quidquid in urbe uiget.
Grecia quod prudens, quod fert Germania fortis,
   Quod deformis Abar, Pannonicusque Gipes.
Inclyta que patribus dudum est promissa beatis,
   Quidquid Hierusales urbs habet alma Dei.
Quod Pelusiacis gens usta uaporibus aptum,
   Quod Troclodita niger, quod Merensis habet.
Decolor Aethiopum sua si det cuncta caterua,
   Et gens sub Cancri sidere queque iacet.
Quod Nomadum populi, quod habent tua regna Iugurtha,
   Quodque secant Syrtes, Afraque rura uehunt.
Orbis quod Libycus, uel quod Maurusia tellus,
   Quod locus Antei, hortuli et Hesperidum.
Quod fortunatis prestant sua rura Galaulis,
    Quorum multiplices insula gignit opes.
Prebet Atlantiaci quidquid plaga feruida Mauri,
   Et gens si qua ortus conscia, Nile, tui est.
Quidquid habet Latium, fecunda Calabria quidquid,
   Et ueneti et Ligures, arua et amena Padi.
Urbsque prius Demon tua, iam nunc dedita Christo,
   Quod caput orbis ouans, quod pia mater habet.
Fraterno aspersos que temnens sanguine manes,
   Celica regna petit, fana profana fugit.
Haudque lupa colit hunc alitum, sed uirgine natum,
   Statque in apostolico robore fixa cluens.
Gallia quod diues, quod fert Hispania pulchra,
   Fertilis et rerum Corduba quidquid habet.
Quodque Britannus habet, Scottorum Hibernia quod fert,
    Utile si quid habet si ultima Tile ferat.
Cumque bonis propriis ueniat fortissimus Astur,
   Qui est decus Hesperidum, miles in arma uigens.
Galliciique soli ueniat si cultor opimus,
   Finitimis prestat qui bona pulchra suis.
Omnia si sibimet simul hec congesta darentur,
   Non sua auara manus ditior inde foret.



uI. DE EO QUOD PLERUMQUE REPROBIS PROSPERA SUNT.


Eripe, Dauid, aquis, orans, me ex pluribus, inquit,
   Externaque manu proles acerba tua
Qui stant uaniloquis furiata mente loquelis,
   Dextera et est quorum dextera nequitie,
 Ceu noua natorum uernat plantatio quorum,
   Indolis a tenere que uegetata die est.
Composite et compte circumquaque undique nate,
   Ceu templi illustris aulica forma Dei.
Horum et in alterutrum cellaria plena redundant,
   Atque mero exsultat uberiore penu.
Simplicitas redit itque illis fetosa bidentum,
   Corpora sunt horum plurimum obesa boum.
Nulla parat paries presentis signa ruine,
   Res nec eorum ullus transitus angor agit.
Hec sunt qui populum multi dixere beatum,
   Est felix cuius res Deus eius herus [a 1Kb] .



uII DE EADEM RE IN IEREMIA.


Ieremias precibus his compellasse Tonantem
    Gaudet, et hac in re talia uerba dare.
Cur uia peccantum est iustissime prospera rector?
   Et bene nam cunctis qui mala queque gerunt.
A te plantati pulchra radice uirescunt,
   Proficiunt fructus et faciendo suos.
Ficto sermone illorum es tu proximus ori,
   Interiore tamen mentis ab arce procul.
Et tu, summe Deus, cui singula clausa patescunt,
   Et bene cognoscis, et bene cernis eos.
Hos ita conglomera, sicut tibi uictima grex est,
   Sanctificans iuste tempore mortis eos [b 1Kb] .



uIII. DE EADEM RE IN IOB.


Iob quoque sic recinit, tuus, o patientia miles,
   Remque hanc in proprio carmine promit ita.
 Cur ergo elata prauorum factio uiuit,
   Sunt confortati gaza tuis opibus?
Permanet infandum coram illis semen eorum,
   Turba propinquorum et undique cingit eos.
Presunt securis sincerisque edibus isti,
   Nonque super hos est rex tua uirga Deus.
Parturit horum bos, nocuum nec sentit abortum,
   Bucula nec fetu fit uiduata suo.
Inque gregum modulum procedit paruula turba,
   Exsultans uariis lusibus atque iocis.
Tympana nempe manu retinent, citharasque sonoras,
   Organeusque sonus gaudia prestat eis.
Pluribus inque bonis deducunt tempora uite,
   Sed Stygis in puncto tetra barathra petunt [c 1Kb] .



IX. QUOD DOMINUS IMITANDUS SIT NOBIS, AC PENITUS AMANDUS ET TIMENDUS.


Namque imitatur eum pietate uel actibus almis,
   Qui nobis et herus et Pater almus inest.
Cui pietas immensa manet, clementia dulcis,
   Qui precibus dignis semper adesse solet.
Non tantum hic ueniam scelerum, sed premia donat
   Conuersis placidus, parcere semper amans.
Si pater est et herus nobis Deus inclytus, eius
   Sectanda est pietas, actio, corde, fide.
Discet amare patrem proles, et Auerna timere,
   Hunc amor, illum aptet ad potiora timor.
 Degener existit si proles, uerna superbus,
   Dedecus immensum fedat utrumque satis.



X. DE SIMULATORUM ET STULTORUM SOCORDIA, QUI NESCIUNT A SUA PRAuITATE PER BONAM EXHORTATIONEM CONuERTI.


Illum non sal, non istum sapientia condit,
   Hunc doctrina nequit uincere, sal nec eum,
Doctrinam cuius uanum est adhibere medullis,
   Quoque magis doceas, stultior inde fiet.
Sic crudum studeat laterem dum quisque lauare,
   Quo magis eluerit, plus facit inde luti.
Quid bona uerba iuuant, ubi nil habet alma uoluntas?
   Aut quid in urticis semina iacta iuuent?
Flaua quid horrendis prosunt data mella lacunis?
   Quid litor aut olei stercore mistus aget?
 Quid iuuat aurito lyra si persultet asello,
   Cornigero aut lituus si strepat arte boui?
Sole oriente uiget quantum tua uisio cece,
   Tantum eius sensus post bona uerba solet.
Carmina plura queunt, nequeunt tamen omnia, quamuis
   Littera gentilis, hoc quoque sancta canit.
Dicitur et Circe socios insignis Ulyssis
   Mutasse in uarias carminis arte feras.
Plurima cum possint, scabiem sanare nequibunt,
   Tinea nec horum murmure sana fiet.
Ut tamen illa nichil cui manserit hirnia prosunt,
   Cumque fiunt, totum perditur illud opus:
Sic deperdet opus tibi qui, simulator inique,
   Quiddam nisus erit insinuare boni.
Denique rex sapiens cum plurima dixerit istinc,
    Hoc unum exempli ponere sorte libet.
Si contusus erit pile in uertigine stultus
   Ut far, segnities non sua linquet eum [d 1Kb] .
uerba ducis posui, ponam quid rustica plebes,
   Re bene de tali dicere sepe solet:
Non facere hoc usu, non uerbere quibis, ut unquam
   Bubo sit accipiter, qui petat ungue grues.
Utque tuum officium, cape, uultur possit habere,
   Est quia tardus, edax, inque uehendo grauis.
Discere nulla cupit bona, sed mala discere cuncta,
   uis cur hoc faciat dicere? stultus inest.
Hic Iuda peior melior te Petre uideri
   uult, mala multa tegit sors simulante peplo.
Hic bona parua putat magna, et mala plurima nulla,
    Se cum uult alios fallere fallit inops.



XI. QUAM OB REM CICATRICES, QUAS DOMINUS IN PASSIONE SUSCEPIT, IN RESURRECTIONE OBDUCTAE NON SINT.


Namque cicatrices Domini pro homine facte
   Martyribus sanctis causa decoris erunt.
Sic Phlegetonteis redit ut Saluator ab umbris,
   Signa refert eius pes, latus atque manus.
Non quod non poterat cunctas obducere plagas,
   Sepe ut gentilis somniat error hebes,
Qui potuit cunctos mortis deuincere casus,
   Gesta sed officiis sunt quia plena piis.
 Quattuor ista uehunt celebres mysteria causas,
   Hoc quod uite auctor stigmata mortis habet.
Primum, ut discipuli corpus, non flaminis auram,
   Se uidisse sciant, cordis et arce locent.
Certa fides ut eos Domini surgentis adornet,
   Spemque resurgendi secla per ampla canant.
Proximum, ut humana pro nobis sorte precando,
   In se demonstret uulnera nostra patri:
Quosque sit humana passus pro gente labores,
   Assiduo clemens monstret et officio.
Ut reminiscatur retinent quem obliuia nunquam,
   Et miserescatur semper id almus agens.
Admonet instanter, hominum ut meminisse per euum,
   Et misereri almo semper amore uelit.
 Quorum nature sit consors unica proles,
   Pro quibus et uoluit uulnera tanta pati.
Tertio, ut electi desistant reddere nunquam
   Laudis opus, tua dum passio signa uident.
Eius et atra suam cernentes flagra salutem,
   Ad styga concursus eius ad astra suos,
Eius morte suam pollere per omnia uitam,
   Et tribui spinis aurea serta sibi.
Quarto, ut extremo reproborum hunc tempore cernens
   Factio, tristetur pressa dolore graui.
Ut Scriptura canit, quem transfixere uidebunt [a 1Kb] .
   Alteriusque loci pagina rursus ait:
Omnis cernet eum uisus, que et turba pupugit,
   Se et super hunc planget omnis in orbe tribus [b 1Kb] ,
Et se damnandos noscent examine iusto,
    Proque suis meritis ignea flagra pati.
Non hec salua manus que iniecit turba malignas
   In Dominum, seu que temnere iussa cupit,
Aut suscepta premens, aut susceptare recusans,
   Aut in eos cernit quos retinere furens.
O crudele nefas hominum, o uesania demens,
   O furor immanis, o sat anile malum!
Quod uel non colitur Deus, aut quod crimine grandi
   Impune hoc non est quoniam colitur.



XII. DE FIDE, ET SPE, ET CHARITATE.


Alma fides tandem, spes et concordia, regnum
   Mentibus in plebis continet ecce simul.
Hec Deus Ecclesie fundamina iecit auite,
   Fabrica quo celi surgere iure queat.
 Cuique fides nos dat, spes fert, amor inclytus unit,
   Hocque triforme bonum excitat, aptat, agit.
His mentes nostre pollent, uegetantur, aluntur,
   Poscimus, accipimus hec patre dante Deo.
Nunquid, ait Dominus, uerso in contraria uoto,
   Probra quis accipiet grata petendo patrem?
Num pro ope quis panis lapidis tribuendo rigorem,
   Poscenti faciet in sua uota satis [c 1Kb] ?
Namque Deum et fratrum panis designat amorem,
   Quo quicunque caret, saxea corda gerit.
Num pro pisce dabit sinuosa ambage chelydrum,
   Cum modo piscis alat, improbus ille necet?
 Ille fidem signat, rapidis que crescit in undis,
   Inque procellarum turbine leta cluit.
Huic incredulitas contraria, seuus ut anguis,
   Perfidie lingua percutit atque necat.
Aut si ouum querat, dabitur huic scorpius, unce
   Ense ferit caude, siue minatur atrox.
Nam pia dona spei tereti signantur in ouo,
   Tegmine obumbratum quod uehit intus habens.
Ut pullum oua tegunt, sic spem presentia celant;
   Hic patet exutus, illa futura parat.
Huic aduersa manet nam disperatio ledens,
   Quem male pone ferit, ire nec ante sinit.
Si quod pone ferit sopiant obliuia digna,
   Teque ad ea extendas quo anteriora uocant.
Cum Paulo superam capies super ethera palmam,
    Serta uenustatis letus in arce gerens.
Cumque fidem piscis, spem ouum, aptet panis amorem.
   Quisque caret tribus his, sat miser ille manet.
Cum nunc equa meent, remeent et iniqua dolenter,
   Hec tria cum multis sunt tepefacta bonis.
Et quoniam improbitas ualet, instat, pollet, abundat,
   Eheu multorum sepe refriget amor.



XIII. DE DISPENSATIONE DIuINA, QUAE SAEPE OCCULTA EST, NUNQUAM TAMEN INIUSTA.


O uis, o decus, o excelsi gloria sensus,
   Que mirari omnes, noscere nemo ualet.
Multa regi uarie qui humana in gente uidemus,
   Ignarique sumus cur quid et unde fiat.
 Nam mala sepe bonos, reprobos bona sepe sequuntur,
   Et bona sepe bonos, et mala sepe malos.
Sepe bonus premitur, malus in sublime leuatur,
   Decidit atque malus, surgit ad alta bonus.
Omnia iudiciis sunt hec moderata supernis.
   Sunt sepe occulta hec, nunquam inhonesta tamen.
Que suaui ac forti disponit singula nutu
   A fine in finem, et cuncta gubernat herus.
Iudicat ergo Deus nec nulla, nec omnia semper,
   Improba que fiunt nunc sine lege sua.
Tempore iudicium si nullum agitaret in isto,
   Nonne impune foret quod furor ater agit?
Mox curare Deum mortalia nulla putantes,
    Effrenes irent in mala cuncta mali.
At si peccantes mox ultio digna feriret,
   Ictaque iudicii cuncta secure forent:
Irrita supremi remanerent iura diei,
   Iudicii et nullum tempus haberet opus.
Iudicat hinc quedam, ut nostra hunc curare sciamus,
   Et quia que gerimus spectat ab arce Deus:
Iudicat idcirco non omnia, plura reseruat,
   Ut quid agat habeat ultima magna dies.
Quam lex, quam uates, Dominus quam nuntiat ipse,
   Que nota est cunctis qui ratione uigent.
 Qua iusto iustam positurus pondere libram,
   Subnixus ueniat nube rubente Deus.
Qui pius et iustus, fouet hinc, deterret et inde,
   Quem metuo iustum, cogor amare pium.
Quod pius indulget, resecat peccata quod equus,
   Mulcet et hinc oleo, arguit inde mero.



XIu. QUOD MULTIS INDICIIS FINIS PROXIMUS ESSE MONSTRETUR.


Cernere inest, ut eat mundus signetque ruinam,
   Defectumque sui uoce tacente canat.
Nam loquitur rebus, taceamus dogmata quamuis
   Diuine legis, que id fore cuncta boant.
Non ea temperies hyemis prius ut fuit exstat,
   Que nutrire queat gramina, ligna, sata.
 Copia deest solis torrendo estate labori,
   uerna nec officio sunt modo leta suo.
Dulcibus haud adeo mustis autumna redundant,
   Fetibus arboreis non onerata uigent.
Nil modo terra boni sic fert uelut ante ferebat,
   Effetam et sterilem semet inesse docet.
Et minor existit cunctis opulentia rebus,
   Deficit inque locis plus, it ubique minus:
Rarior officium consistit in omne minister
   Quam prius, et fixum nil stat ut ante stetit.
Cultor agris, castris et miles, nauita ponto,
   Libra in iudiciis, inque foro pietas.
Est in amicitiis concors, quis in arte peritus.
   Quo disciplina in moribus alma uiget?
Non uiget, ut uiguit dudum uegetata iuuenta,
    Cuncta senectus atrox ore nigrante uorat.
Namque necesse manet minui, cui proximus exstat
   Finis, et occasum haud procul esse uidet.
Dat sol ima petens radios splendore minore,
   Lunaque decrescens cornua fusca gerit.
Arbos, que iuuenis uernabat flore comisque,
   Deformi fundit germina rara situ.
Fons et inundantes solitus diducere riuos,
   Sic guttam tenuem sepe uetustus habet.
Scissus agit paries uenture signa ruine,
   Qui iuuenis solidus pictus et arte stetit.
Utque senem tedent iam cantica, ludicra, ludi,
   Stare, equitare, gradi, uerba iocosa loqui.
Dumque quatit tremulos male creber anhelitus artus,
   Suspirat, fundit murmura crebra gemens.
 Dulcia sic uetulum liquerunt omnia mundum,
   Nec manet ullus ei qui fuit ante uigor.
Dira cupido uiget, sordes, periuria, luxus,
   Liuor edax, falsum, iurgia, rixa, dolus.



Xu. EX EPISTOLA AD CORINTHIOS CARMEN, AD PRECEM CUIUSDAM MONACHI FACTUM.


Sic uegetata sedent sibimet plerumque decenter,
   Quando unum ex uariis continuatur opus.
Pluribus in rebus habet hoc pulcherrimus ordo.
   Hoc etiam eloquii pollet in arte satis,
Ampla quibus sacre scripture prata redundant,
   Et nemus ambroseo spirat odore pium.
 Hec ego dum lustro, dum per uiolaria curro,
   Quas uehat hic calathus ungue recido rosas.
Hanc sancto sumpsit sancti de dogmate Pauli,
   Illius misit quod stylus Arcadicus.
Compositam sanctamque ornat sermone loquelam,
   Postquam uirtutes enumerauit ita.
Quo dictis uariis aptantur dicta decenter,
   Sensus et egregie panditur ordo uie.
uos, ait, hortamur ne a uobis, plebs pia fratrum,
   Capta sit in uacuum gratia sancta Dei.
Nempe ait audiui uates te tempore grato,
   Hincque die studui ferre salutis opem,
Nunc nunc ecce patet, patet acceptabile tempus,
   Gratificeque dies ecce salutis adest.
Nullius et nulli maculans offensio detur,
    Ne merito nostrum uile sit officium.
Aptemus sed nos sic rebus in omnibus, omnis
   Nostra sit ut summi turba ministra Dei.
Plurima ut in nobis uigeat patientia, quo nos
   Turbo procella mali non superare queat.
Conditio nos dura premens, angustia ledens,
   Prauorum impietas iure probando beent.
Carcerum in illuuie, seu seditionibus atris,
   Scandere purgatos celica regna decet.
Nostra laborifluis sit mens exercita curis,
   Simus et insomnes, cor sit et omne uigil.
Mundities sit nobis casta, scientia solers,
   Longanimes simus, et sine sorde luis.
Mensque iugum Domini referat tranquilla suaue,
   Flaminis ut sancti sumere dona queat.
 Quo non fictus amor sit, sed dilectio uera,
   Ut possit uerus mox dare uera sonus.
In uirtute Dei, qua cuncta creata reguntur,
   Que conuexa poli, rura, Thetimque tenet.
Incipit oppositis iam nunc opponere quedam,
   Comere et eloquium sic uariante stylo.
Arma, ait, ast equi dextra leuaque gerantur,
   Miles ut altithroni uictor utrimque cluat.
Per decus hinc clarum, per dedecus inde repressum,
   Cernimur infames, sit bona fama bonis.
Sit seductorum tanquam sententia lata
   In nos, ueraces nos tamen esse decet.
At uelut ignoti, tandem sumus agnita plebes,
   Ut moribunda manus, uiuimus ecce tamen.
Casti grata cohors non mortificata manemus,
    Ceu tristes, semper letula turba sumus.
Flens ut egens sumus, et ditemus in agmine multos,
   Nil et habendo amplas possideamus opes [a 1Kb] .



XuI. DE FRUCTU CENTENO, SEXAGENO ET TRICENO.


Est ager Ecclesie partes distinctus in istas,
   Semine de Domini que est animata bono.
Pars prima est centum, pars sexagena secunda,
   Tertia tricenum continet inde gradum.
Et primo pereunte, nequit mox ire secundus,
   Sed ratione locum tertius eius adit.
Tertius et primum sequitur, hunc inde secundus
   Sed tamen ad primum nemo redire ualet.
 Tertius en miseram linquit, petit atque secundus,
   Haudquaquam primus sed repetendus erit.



XuII. DE EADEM RE.


Nam bona iure bonum cecidit cum semen in arua,
   Quod placide segetis seuit amore sator:
Frux terdena, et sexdena, et centena redundant,
   Adfert que fidei semine mentis ager.
Terdena in nuptu, in uiduis sexdena coruscat,
   Ista duo superat tertius ordo boni.
Et data uirginibus centeni gloria fructus,
   Martyrioque sacer congruit hic numerus.
Quod satis in numeris digitorum inflexio signat,
   Res et ab antiquis iure reperta uiris.
 Namque index summus leuiter cum pollice iunctus
   Terdenum in numeris scit retinere locum.
Mollis et amplexus digitorum dulcia signat
   Oscula coniugii, que sibi grata manent.
At pollex curuo curuatus ab indice pressus
   Sexdenos monstrat, inque typo uiduas.
Ut digitus digitum, has angor sepe coarctat,
   Turturis ac gemitus inclytus ornat eas.
Transitus a leua si in dextram ex ordine fiat,
   Index cumque suo pollice iunctus erit,
Et placidus tereti formetur circulus orbe,
   Centum sub numeris ista figura tenet.
Serta uenustatis typus hic fert, que bene sanctis
   Sunt data uirginibus, martyribusque piis.
Transitus iste monet presentia temnere leua,
    Dextra futura bonis actibus appetere.
Nulla caduca sequi, mansuris figere mentem,
   Labentem mundum spernere, amare Deum.
Celica sectari, postponere terrea cuncta,
   Sanctum opus ore, manu prendere, corde, fide.



XuIII. DE HYPOCRITIS, Et quod apostolorum temporibus, siue eorum successorum, magis Ecclesie uirtutes uiguerunt quam his nouissimis temporibus.


uirtus ficta uiget, nequidquam uera fatiscit,
   Extulit illa caput, hec petit ima gemens.
Nunc probitas ut uera iuuat, sic falsa nocebit,
   Consulere ista parat, fallere at illa inhiat.
Tumque sacerdotum uiguit doctrina piorum,
    Sermo habitusque horum norma salutis erat.
Nunc simulatorum duplex cor, uerba dolosa
   Pollent, et retinet fictio sola locum.
Pontificum decus et specimen tunc cura gerebat,
   Iuris apostolici queis dedit ordo thronum.
Iura quibus data sunt soluendi siue ligandi,
   Claue ualent quorum regna patere poli.
Queis commendat oues pastorum pastor et agnos,
   Quodque sui tribuit pignus amoris opus.
Sic tunc, nunc alio discurrunt omnia cursu,
   Pes superest capiti, uergit in ima caput.
Pallia apostolica data tunc de sede uigebant,
   Iusque potestatis uestis et ordo fuit.
 Nunc simulata uenit uestis, simulatus et auctor,
   Que bene conueniant mensque habitusque sibi.
Fluxa camilla caput, mentem tegit atra uoluntas,
   Aspera lana artus, uestis ouina lupum.
Clena duplex foris est, intus precordia duplex,
   Simplicitatis honos est ab utroque procul.
Follicat ampla quibus turgenti calcia panno,
   uelocique pedi uilis inest caliga.
Pars quoque leua uehit cultrum, geminamque tabellam,
   Et bene tegmen ei et graphius esse solet.
Pallor et ora tenet, suspiria pectus anhela,
   Et tenui sonitu uox gemebunda sonat.
uox gemebunda sonat dans ficta et dulcia uerba,
   Pura ut corda hominum post sua uota trahant.
 Plorare ut nequeant, cupiunt plorasse uideri,
   Fallaci incultas imbre rigante genas.
Nituntur iusti, sanctique, piique uideri,
   Laudis ut humane gloria possit emi.
Hoc habitu uultum pietatis uelat imago,
   Plus cerni hi sancti quam tamen esse uolunt.
Plura nec hoc hominum genus ire per oppida nescit,
   Lustrare aut cessat compita, rura, casas.
Hoc agit ut rapidis queat inferire crumenis
   Turpe lucrum, et cupidos rerum onerare sinus.
Hi bona iactanter peragunt, mala multa latenter,
   Ista patent hominum uisibus, illa Dei.
Dignum opus humanis quisquis pro laudibus egit,
   Mercedem recipit heu! miser ille suam.
 uerbi euangelici lituus sic intonat ingens,
   Et bene per mundi compita mugit ouans:
Quod tua dextra gerit facito nescire sinistram,
   Tunc erit acceptum quod geris omne Deo [a 1Kb] .
Scilicet ut laudis humane nescia mens sit,
   Cum dextrum peragit inclytus usus opus.
Per leuam presens, per dextram uita futura
   Signatur, docet hoc pagina sancta Dei.
Namque sophista potens quidam, rex inclytus, olim
   Talibus e rebus talia uerba dedit.
Eius longa dies est dextra in parte locata,
   Inque eius leua gloria, culmen, opes [b 1Kb] .
Illius exstat item nostro sub uertice leua,
   Et dabit amplexus dextera sancta pios.
Dat quoniam in leua presentis commoda uite,
    Perpetue in dextra seu sine fine parat.
Nam duo discipuli leuam dextramque tenere
   Hoc signant Domini qui residendo uolunt.
Scilicet in dextra pollens sapientia Christi est,
   Hec que eterna datur spiritibus requies.
Permanet in leua istius moderatio uite,
   Donec ad eternas perueniamus opes.
Diuitie uere sunt gloria norma fidei,
   Que nos exsilio rite tuentur in hoc.
Nam tua, Christe potens, huius plerumque sinistre
   uite presentis innuit Ecclesiam.
Dum de illis cano qui sancti specie tenus exstant,
   Culpari nollem, dummodo uera canam.
 Non tamen hec recinens, monachis ego derogo iustis,
   Quorum cor celum, mens sitit alma Deum.
Queis deuota fides, pia spes, dilectio dulcis,
   uiuere queis Christus, sanctaque lucra mori.
Cuncta reliquerunt qui audita uoce Tonantis,
   Decertant Dominum mentis amore sequi:
Atque in apostolice uite fundamine stare,
   Perstet ut Ecclesie qui fuit ante modus.
Omnia sunt quibus egregio communia uoto,
   Mentem animumque unum queis Deus ipse dedit.
Pluraque permixto currunt per singula cursu,
   Atque malis bona sunt, et mala mixta bonis.
Sic uino fex est, et oliuo turpis amurca,
   Et liquor ambrosius mellis habet abacum.
 Nempe duos in agro, totidemque in tegmine lecti,
   Inque mola Dominus dixit inesse duas.
E quibus est alter susceptus, linquitur alter,
   Pars hec sumpta cluit, illa relicta perit.
Scilicet Ecclesie gremium genera hec tria gestat,
   Ordine diuerso que ligat una fides.
Clericus ordo in agro, monachus sub sorte quietis,
   Inque mole gyro plebs popularis inest.
Iste regit plebes, fruitur sancta ille quiete,
   Mundanique actus currit in orbe sequens.
Et tres in biuium merito scinduntur hiulcum,
   Singula pars partem perditionis habet.
Pars petit alma polum, Stygias pars pergit ad umbras,
   Et diuersa illis sic loca uita parat.
 Hic ordo trinus, uite et concordia trine,
   In tribus est sanctis significata uiris.
Nempe Ne specimen rectorum continet almus,
   Qui pecudum atque hominum spem regit inter aquas.
Celebs et monachus uiget in Daniele choreus,
   Qui luxum atque gulam uincere quiuit ouans.
Iob sunt, quos mundi uel agit uel penitet actus,
   Actibus in secli qui sine labe fuit.
      . . . . . . . . . . . . . . . . . . . . . . . . .



XIX. [a 1Kb] EPITAPHIUM HELMENGALDI.


Hac requiescit humo Helmengaldus nobilis heros,
   Gloria qui patrie et decus omne fuit.
Diues opum et sensus, seu nobilitate coruscus,
   Moribus ornatus, omnibus atque bonis.
Consilio pollens, fors armis, uiribus auctus,
   Legibus imbutus, ore manuque potens.
Namque palatina fuit hic prefectus in aula,
   Dum regeret Carolus sceptra serena pius.
Ecclesias opibus ditauit pluribus iste,
   Fecitque heredes rebus inesse suis.
Pes fuit hic claudis, oculorum gloria cecis,
   Solamen habuit debilis omnis eum.
Iste famemque sitimque simul, seu frigora dira,
    Pauperibus membris pellere suetus erat.
Hierusalis habet hec eius terrea corpus,
   Spiritus at supere regna beata petit.
Qui legis hunc titulum, tumulum seu conspicis istum,
   Dic, Helmengaldi, sit sine fine quies.
Hoc etiam faciet monachorum sancta caterua,
   Dum redit itque frequens, dum petit istud iter.
Illius ipsa memor maneat per secula cuncta,
   Atque oret regna ut celica dentur ei.



XX. [b 3Kb] AD FARDULFUM ABBATEM SANCTI DIONYSII.


Sumito que misi letus munuscula parua,
   Dulcis amice mihi, dulcis et apte nimis.
Que sint parua licet, magna hec dilectio mittit,
    Que non compensat res, sed amoris opus.
Sit tibi uita, salus, sint et felicia cuncta,
   Et tibi de celis rex Deus addat opem.
Et sic te clemens ducat per prospera mundi,
   Ut pes inoffenso tramite celsa petat.
Et qui hac in uita dignum concessit honorem,
   Hic tibi post obitum det super astra locum.



XXI. SERIO RESIPISCENDUM.


Quid iuuat ad tempus nugarum linquere laruas,
    Si demum repetit quis malesanus eas?
Surgere quid prodest, si statim corruet illa
   Qua iacuit segnis quis labefactus humo?
Fertur anum natus matrem exorasse puellus,
   Atque illi tales deposuisse preces:
O genitrix, nostri quam semper cura remordet,
   Charior et uita tu mihi es, ipse tibi.
Mox dederit cantum lucis prenuntius ales,
   Confestim memet euigilare stude.
Illa, Geram quod amas, sed ages quid, dic mihi, nate?
   Obdormire, inquit, forsan item potero.
Nec minor interea dementia ceperat illum,
   uenatus retulit qui bona nulla sui.
Denique prudenter geritur uenatio, quando
   Aut iocus, aut questus est, uel utrumque simul.
 Prensa solent lucrum capree dare, ceruus, et alces,
   Castor, dama, bisons, bubalus, ursus, aper.
Figere nam lepores iaculis, captare molossis.
   In modico lucro uisus amenus inest.
Diuersa duo sorte canisque lepusque uolantes,
   Alter ubi predam querit, et alter opem.
Ungue cibum canis, ungue petit lepus ipse salutem,
   Diuerso et uoto sic labor unus eis,
Horum amor et studium delirum inuaserat illum,
   Qui nullo capto taliter orsus erat.
Subiectas ualles extensaque rura peragrans,
   Est lepus inuentus sed mihi nullus in his:
Iam sine uenatus lucro ad mea tecta redibam,
   Et quia nil potui prendere, tristis eram.
Saltus inest modicus, quem cingunt undique campi,
    Qui rarus nostra distat ab ede parum.
Esse feram quis ibi, leporem uel crederet unquam,
   Cum foret a uilla proximus ille locus?
Hac mihi cunque die leporum spes nulla maneret,
   Ex illisque lucrum rerer abesse mihi.
Lustro locum, mittoque canes, et retia pono.
   Quis studio gestis, nullum ibi reperio.



XXII. DELUSA EXSPECTATIO.


Grande habet initium cum res uilissima dictu,
   Tunc gignis murem, magne elephante, breuem.
Sic patri quidam retulit sua somnia natus,
   Depromens animo friuola dicta suo.
O pater, in somnis dicam que mira uidebam,
   Mouerunt animum talia uisa meum.
 Bos dabat humanas nostras hac nocte loquelas,
   Ille loquebatur, nos stupebamus, ait.
Tum pater attonitus rem sic inquirit ab illo,
   Dic quod dicebat: intulit ille, Nihil.



XXIII. QUOD PLERUMQUE MALI MALA PATIUNTUR, ET DE TEMPORE ANTICHRISTI.


Qui uirtute regit mundum, pietate gubernat,
   Rebus cum humanis tunc bene gessit ouans,
Cum tulit infando ferali hostilia monstro,
    Explendum ad facinus mentis ut impos eas
Deque malo placidum tribuit medicamen iniquo,
   Temperat atque bonis damna pauenda suis.
Scorpius in nitido si trux perimatur oliuo,
   Exsuperat uirus illius iste liquor.
Delibuta recens isto si plaga liquore est,
   Ne possit uirus ledere uirus agit.
Sic uitio uitium, sic morbo morbus abibit,
   Unum sic uni cedere sepe solet.
Et cuneum cuneus, seu clauum clauus abactum,
   Impulit, hoc illud mox ueniente perit,
Sic lapis et lapidem, seu lignum ligna retundunt,
   Atque chalybs chalybem cudit, et arte polit,
Hoc reprimendo malum tribuit solatia Christus,
   Antichriste, tuos seu breuiando dies.
 Ne ferale malum modulis inolesceret atris,
   Clauditur angusto temporis id spatio.
Temporis illius probrosa pericula prodit
   uatidicus lituus, rex pie Christe, tuus.
Tunc erit, auctor ait, rerum tribulatio magna,
   Proh! nec erat nec erit qualis ab usque chao.
Qui breuiabuntur perfecto examine soles:
   Sin alias, omnis non caro salua foret.
Hoc bene respectu Domini quo cuncta geruntur,
   Congrua disposito tempore cursus aget.
Tertium ut excedat, quartum non impleat annum,
   Impia tempestas et truculenta lues.
Tempus, ait Daniel, seu tempora, semiuagumque,
   uoluenda illius tempora seua mali.
Sicque quaterdenis hec mensibus atque duobus
    Hoc ipsum narrans explicat atque canit.
Unum per tempus, geminos per tempora signans,
   Per semum menses sex fore rite docet.
Summaque sic mensum numerum concurrit ad istum.
   Tres anni et semis, nil mage, nilue minus.



XXIu. DIE SOLEMNI ANNIuERSARIO.


Hic populis nostris, cleroque, sacrisque ministris,
Annua solemnis remearunt gaudia festi.
Nam quis non tante thesaurum rite sophie
Laudibus ac uotis uenerari gestiat amplis?
Ex quo perpetuis ornantur secula gazis,
Aureus unde micat celesti dogmate sensus,
Eloquium argenti superat lucisque nitorem,
uirtutum cuncte fuscantur lumine gemme,
 Quis Libye pollent fines, quis Francica regna,
Hesperie gentes florent, populique Britanni,
Et mundum mundique caput sacra Roma coruscat,
Ac toto illustris plebs credula fulgurat orbe.



XXu. [a 1Kb] AD CAROLUM REGEM.


O mea magna salus, o spes, o gloria regni,
   Carle, ualeto poli rege fauente tibi.
Tu patris et patrie, tu totius ecce senatus
   Gaudia multiplicas, et decus omne paras.
 Clarior electro, ter cocto purior auro,
   Cedunt splendori cuncta metalla tuo.
Alitibus leuior, tu fortior ipse leone,
   Artibus excellens, promptus in arma manu.
Te nimium capitis sitiunt duo lumina nostri,
   Cernere teque cupit pectoris altus amor.
Nam cum tu Occiduas cepisti tangere partes,
   uicinum et sensi seruus amicus herum:
Ipse Noto leuior, uolucri uelocior Euro,
   Mox uestros uolui pronus adire pedes.
Iussio me regis uoto compescuit isto,
   Et dedit alterius carpere callis iter.
Iamque iterumque uolens impune cercitus exsto,
   Bisque uenire parans, bisque negatur iter.
Dulcia uestra mihi Gomis est cum uerba profatus,
    Seque salutare seruulus audit herum:
Mox lacrymosus hiems oculorum nube refluxit,
   Imbreque suffudit frons peregrina genas.
Letitia ergo solet tales producere fontes.
   Et uice conuersa gaudia dant lacrymas.
Hoc rogo mancipium uinclis onerate gemellis,
   Brachia si nectas, non fugitiuus ero.
His proauus uinclis et auus, pater ipse cateruas
   Nectentes, regni commeruere thronum.
Inde superborum plures strauere phalanges.
   Certando et subigunt plurima regna sibi.
At tu, magne puer, salueque ualeque, per euum,
   Te dominus celi protegat, ornet, alat.
Ut patrias ualeas rutilus conscendere sedes,
   Atque iuuante Deo sceptra tenere manu.
 Et sic mundani regni terrena relinquas
   Culmina, ut etherii postmodo compos eas.



XXuI. AD CAROLUM IMPERATOREM.


Qui regit arua, polum tibi sit, rex, fautor ubique,
   Teque iuuet semper qui regit arua, polum
Qui tibi sceptra dedit, uite det tempora longa,
   Gaudia concedat qui tibi sceptra dedit.
Sub tua iura Deus dedit Europeia regna,
   Totum orbem inclinet sub tua iura, Deus.
Ut premis ipse feras, reprimas sic barbara colla,
   Hesperiam reprimas ut premis ipse feras.
Ut tibi cedit aper, Maurus tibi cedat, Arabsque,
   Sarmata succumbat, ut tibi cedit aper.
Colla superba teras, anates ut turba caporum,
    Anserem ut accipiter, colla superba teras.
 Gaudia siue iocos istos eterna sequantur,
   Ferto per immensum gaudia siue iocos.
Gratia magna Dei uite tibi munera pandat,
   Te regat atque tegat gratia magna Dei.
Gaudia longa habeas, gaudensque perenniter, o rex,
   Cum prole atque domo gaudia longa habeas.
Tu decus omnigenum, longamque teneto salutem
   Cum clero et populo tu decus omnigenum.
Nam tua grata salus istis est lumen ocellis,
   Est optanda bonis nam tua grata salus.
Macte decus populi, Cesar fortissime nate,
   Inclyta sceptra tenens macte decus populi.
Induperator aue longum tribuente Tonante,
   Sume meum letus, induperator, aue.



XXuII. A FORIS IN PRIMA TABULA BIBLIOTHECAE.


Qui sim nosse uolens, scito, Bibliotheca dicor,
   Et ueteris legis ius ueho, siue noue.
Nec me sperne precor quia cernis corpore paruam:
   Corpore sum modico, uiribus ampla tamen.
Me quicunque uides, Theodulfi sis memor oro,
   Cuius me studium condidit, aptat, amat.
Et foris argento, gemmis ornauit, et auro,
   Cuius et interius lima poliuit. Aue.



XXuIII. IN ALTERA TABULA.


Qui cupis esse bonus, qui uitam queris honestam,
   Me pete, te moneo, lex ego sancta Dei.
Sum uia, sum lux, sum doctrix, sum conscia ueri,
   Lumen inexstinctum qui mihi paret habet.
 Celica regna paro, mundana sophismata pando,
   Omnibus in rebus polleo, siue cluo.
Utere me, lector, mentisque in sede locato,
   Cumque librum petis hunc, sit tibi lota manus.



XXIX. SUPER IANUAM.


Pauperibus pateat, presul, tua ianua semper:
   Cum miseris Christus intrat et ipse simul.
Deque tuis epulis pascatur pauper egenus,
   Ut conuiua queas lectus adesse Deo.



XXX. SUPER PROPINATORIUM.


Qui latices quondam uini conuertit in usum,
   Et fontis speciem fecit habere meri.
Ipse piis manibus benedicat pocula nostra,
    Et letam faciat nosmet habere diem.





APPENDIX. THEODULFI CARMINA NONNULLA Edita a I. Mabillonio in ueteribus Analectis.


 Carmina Theodulfi a Sirmondo edita, sexque libris distincta, exstare eadem, continua serie, in peruetusto monasterii Sancti uitonis codice cum aliis pluribus que desunt in Sirmondi editione: aliorum etiam uersibus nonnullis absque auctorum nomine insertis, testatur uir clarissimus Ioannes Mabillonius in primo ueterum Analectorum tomo. Tum: »Ex iis, inquit, que Theodulfi esse uisa sunt, ea tantum selegi que rei litterarie prodesse possunt: alia uero, que de rebus moralibus tractant, solum notare satis duxi.«



I. [a 2Kb] De aduentu Ludouici Augusti Aurelianos.




En adest Cesar pius et benignus,
Orbe qui toto rutilat coruscus,
Atque pre cunctis bonitate pollet
   Munere Christi.

Cernuus, prudens, sapiens, modestus.
Mitis et clemens, moderatus actu,
Temperans, fortis, probus et honestus,
   Censor et iudex.

Hic decus 
Ornat hanc solers, recreat, fouetque,
Erudit, munit, colit, instruitque
   Dogmate largo.

Hic potens armis Domino fauente,
uiribus gentes reprimit superbas,
 Harum et hic uictor subigendo calcat
   Colla triumphans.

Cuius aduentus, miserante Christo,
Et nitens multum facies serenat
Ciuitas temet populosa, nempe
   Aurelianis.

Hinc Deo laudes agito per annos [C., perennes],
Cuius hic nutu properauit ad te,
Huius et uultum tibimet uidendum
   Prebuit ecce.

Has canat clerus, simul omnis et plebs,
Has senex pangat puer atque paruus,
Pauper et diues rebent ouanter
   Pectore puro.

Hoc chorus cleri populique turba
Saphicum [C. Supplicum] carmen recinens precetur,
Det Ludouico Deus operandi
    Tempora longa.

Prosperum clemens ferat omne semper,
Pellat aduersum procul et repellat,
Huius et uitam tueatur euo
   Tempore clemens.

Cesaris huius ualeat per euum
Nobilis coniux seu clara proles,
Gaudeat felix populus domusque
   Pace perenni.

Muniant urbem hanc proceres fideles,
Qua [C., Qui] pio Christo sua dedicarunt
Hostis aduersi toleranda bella
   Corpora casta.

 Hic [C., Hi] duces sancti reducesque sunto,
Ut tui, Cesar, faueantque temet,
Horum et obtentu superes duelles
   Poscimus omnes.

Actibus [C., Artibus] cunctis placeas Tonanti,
Et Dei leges mediteris almas,
Quo [C., Queis] uiam uite ualeas tenere
   Tramite recto.

Temporis huius spatio peracto,
Alta conscendens subeas polorum,
Te pius captet chorus angelorum,
   Et sibi iungat.

O decus regni, imperii propago,
Macte tu semper uigeas Lothari.
Et patris sedem teneas potenter [C., potentem]
   Secla per ampla.

 Sit Patri et Nato, tibi Spiritusque
Splendor eternus, honor atque perpes,
Nunc et in presens, ita et in futura
   Secula semper.



II. De eadem re.



O Pater cleri populique decus,
Cesar, insigni pietate pollens,
Ut fores nostras adeas libenter,
   Poscimus omnes.

O Dei cultor, miserorum et altor,
O pupillorum uidueque tutor,
Summe rex clemens, precibus rogamus
   Annue nostris.

Ergo iam tandem precibus rogatus,
Redde te nostris domibus paratis,
Et dies letos habeas in ipsis,
    Rex benedicte.

Te sacerdotum chorus atque cleri
Totius multum populique turba;
Namque te maior pariter minorque
   Cernere gestit.

Rex uale prudens, uenerande, salue,
Rex, aue nostrum capito, precamur,
Poscimus Christum ut tibi det salutem
   Poplite flexo.

Saluet Albini precibus beati
Te, tuam prolem sociamque uite
Sorte felici tibi mancipatam
   Christus ubique.

 Post dies secli subeas Tonantis
Regna tu felix, habeas quietem
Inter electos tribuente Christo
   Fine perenni.



III. De bilingue.


Ecce nugax labiis filo quidam certa susurrans,
   Nunc ioca, nunc fletus, nunc quoque turpe canit.
Blanditias tremulat, uolitat nunc more cicadis:
   Auribus ingeminat, quas petit ortiuagus.
Dura satis rostro ceu pulsat pectora cornix,
   Imbriferos luxus cum uorat ore procax.
Aut rapidis pressas pennis lustrare lacunas
   Tentat hirundo celer dulcia uoce canens.
Haud secus instabiles percurrit elluo mentes
   Infestus iuuenum, quos agit aura leuis.



Iu. Ad quemdam de muneribus.


 Eia meum solito noli conuertere carmen;
   Ne uacuum redeat, more caueto tuo.
Aut spumantis equi tua nunc uestigia retro
   Impatiens calcet ungula, dona refer.
Ceu rubicundo ostro Rome de nomine uestis,
   Quam uocitare Patres, fac tibi colla premat.
ueneris ut felix donatus munere pulchro,
   Recipias [L. Accipias] grates mille suaue meas.
ueneris at uacuus nostram si forsan ad edem,
   Mille flagris cesus ibis, inepte, foras.



u. De Passione Domini.


Omnipotentis opus sacrum sacer ore popellus
   Laudibus efferri tam bene tale decet.
Infima quod magni dignatus conditor orbis
   Sponte sua patier, laude boare decet.
Pertulit humane in humano denique natus
   Corpore que Christus cuncta salutis erant.



uI. In die Resurrectionis.


Eia, camena, libens nunc dicito carmina queso,
   Nunc cane posco melos eia, Camena, libens.
Festa decora satis nunc mecum promere certa,
   Postmodo ut accipias festa decora satis.
Carmine dignus inest, pangamus carmina cuncti:
   Iste dies rutilus carmine dignus inest.
Mors quia uicta iacet Christo surgente perempta,
   Letemur cuncti, mors quia uicta iacet.
Tartara uicta iacent, Christo uisente beatos:
   Principe deuicto, tartara uicta iacent.
Expulit inde probos, reprobos dimisit ibidem;
   Calcatoque hoste expulit inde probos.
Celica regna petunt post tartara dira beati,
   Erepti a tenebris celica regna petunt.
uerte, Camena, gradum, ne tedia fratribus addas,
   Hic [L. Hinc] te queso cito uerte, Camena gradum
Dicito, Presul aue, colloque genuque reflexo,
    Hic et in eternum dicito, Presul aue.



uII. De tabella.


Parua breuis gemino potiorque fruorque tabella
   Officio, specie intus et apta foris.
Ornatum exterius habitus superaddo ferenti,
   Interius seruo uerba ligata notis.



uIII. De talamasca [a 1Kb] .


Pusio persone cum uultum obducit inanem,
   Quod tremit hinc terret, quod fugit inde fugat.
Credo et prostratus iacuit, palmasque tetendit,
   Ante Redemptorem paruula membra mouens.



IX. uersus in altari.


Hoc altare tibi, celi terreque Creator,
   Theudulfus uoto cernuus orno pio.
 Hoc rogo quisquis adis, reuehes [F. referens] sacra dona precesue.
   Tu memor esto mei, si Deus ipse tui.
Pastor oues Domini dapibus hinc pasce supernis,
   Quis quia uita datur, quis patet aula Dei.
Est super astra pius pastor, quo pascimur omnes:
   Que [F. Quem] dum pastor amas, pars es et ipse gregis.
Cernis anhelantem hoc ad presepe cateruam?
   Hinc alimenta Agni sanguine, carne capit.
Quem draco seue tremis, qui te leo perfide uicit,
   Crimina ceu mundi qui inueterata tulit.
Et nos ethereo potuque ciboque sacrato,
   Hicque sue mense participare dedit.
Qui est uia, uita, salus, qua, ad quam, in qua tutius itur:
   Cum quo est regnandum iam sine fine piis.



X. In xenodochio.


En patet ista domus mediocri exacta paratu,
   Utcunque humanis usibus apta tamen.
Quam Deus arce poli famulos miserando reuisat,
   Cuncta aduersa fuget, prospera cuncta ferat.
Hic pudor et uerum, pietas probitasque redundent,
   Sit presto alma fides, et procul omne nefas.
Esuriens epulas, sitians potum, hospes honorem,
   Nudus operimentum hic reperire queat.
Fessus opem, languens medicamen, gaudia mestus
   Hinc ferat, et cunctis consulat ista domus.
Det Pater altithronus donum hoc habitantibus istic,
   Ciuibus ut pateat, et peregrine tibi.
Ut fratrum atque Dei regnet dilectio semper,
   uirtutesque omnes hac duce conueniant:
Quas miserante Deo mox commoda cuncta sequantur.
   Liuori et seuis sit uia nulla dolis.
Ius regat hic mentes, maneatque opulentia rerum,
   Et procul atque procul sit sitis atque fames.
Qui petis has sedes Theudulfi, queso, memento,
    Hec qui construxit tecta fauente Deo.





SPECULUM DE SCRIPTURA SACRA.






ANNO DOMINI DCCCXXII.
SANCTUS EIGIL FULDENSIS ABBAS



SANCTI EGILIS uITA, AUCTORE CANDIDO MONACHO FULDENSI.





MONITUM PRAEuIUM.


 1. Libros duos de uita Eigilis seu Aegilis Fuldensis abbatis quarti, unum soluta, alterum stricta oratione composuit Candidus eiusdem cenobii sub ipso Eigile monachus, quem is pio patris affectu in suam familiaritatem et gaudium introire concessit, ut scribit Candidus ipse in uite prosaice num. 23. Notanda est Candidi subscriptio in fine prefationis metrice ad Modestum sodalem suum, cui utrumque libellum ab se conditum dedicauit: Explicit prefatio Candidi ad Modestum, qui proprio nomine Bruun et Reccheo nuncupatur. Legendum uidetur plurali numero nuncupantur, ita ut Candido et Modesto fuerit nomen duplex, Latinum et Germanicum, pro more illius etatis: nimirum Candido Bruun, sicuti apparet ex uite metrice cap. 17; Modesto, Reccheo, qui iunior dictus est, ex eiusdem uite cap. 7. Erit forsan qui suspicetur Candidum hunc non alium esse a Candido Alcuini discipulo, cuius Alcuinus ipse meminit non uno in loco. uerum  ut alium fuisse existimem, mouet me in primis Alcuini prefatio in Ecclesiasten, Onie sacerdoti et Candido presbytero inscripta: in qua eos de paterne pietatis nido, non in claustrum monachorum, sed in publicas negotiorum secularium auras euolasse scribit, eosque a diuitiarum cupiditate dehortatur. Mouent etiam epistole 93 et 97, in quibus Candidum ex Britannia insula, non uero ex Germania ortum esse significat. In ms. indice abbatum Fuldensium cuius fragmentum mox referam, Modestus et Candidus noster ad Clementem Scotum grammatice studendi gratia dicuntur missi a Ratgario abbate. Qui Clemens in Gallia, teste monacho Sangallensi, residere iussus a Carolo est.

2. Eigilis memoriam nullo publico testimonio cultuue honoratam lego tametsi Christophorus Browerus, qui eius uitam edidit primus, Eigilem sanctum passim appellat. Rabanus in suo Martyrologio nusquam, neque alius quisquam ueterum Eigili uocabulum tribuit. Quanquam illius eui hominibus  persuasum fuit Eigilem in celum receptum a Deo fuisse, quem Candidus in libro metrico nulli ueterum  pietate secundum predicat, et quem super astra manere canit Rabanus in eius epitaphio, quod ipse composuit. Abstinebo tamen a sancti ac beati appellatione, uenerabilem appellaturus, donec certioribus argumentis eius sanctitas mihi contestata fuerit, uti et dies obitus hactenus ignoratus, de quo agendum in notis ad finem prosaici libri. Fuit et alius eo fere tempore Eigil abbas Prumiensis, dein Flauiniacensis, ac demum episcopus Senonensis, cuius elogium inferius exhibebo.

3. Antequam Eigilis uitam referam, quedam premittenda sunt de eius antecessoribus, ut planiora fiant ea que de ipso hic commemorantur. Monasterii Fuldensis abbas primus sanctus Sturmius, cuius uitam retuli in seculi superioris parte II, successorem habuit Baugolfum seu Paugolfum anno 779. Baugolfus uero, ut in Fuldensibus Annalibus traditur, »anno 802, relicta quam habuit potestate, Ratgarium successorem accepit,« ac superstes in  annos tredecim, obiit anno 815, testante Browero. Fallitur Trithemius, qui eum anno 804 obiise scribit in uita Rabani, ubi Baugulfus nomen sanctitatis apud Germanos omnes gloriosum consecutus fuisse dicitur. Certe ipsum longe post annum a Trithemio signatum superfuisse constat ex inscriptione sequenti, que exstat apud Browerum in lib. II Antiquitatum Fuldensium, cap. 12: Anno 812 dedicata est ecclesia in Slitisse rogatu Baugolfi a Richolfo uenerabili archiepiscopo Moguntiacensis ecclesie XII Kal. Octob. in honorem sancte Margarete uirginis. De eodem agit Ruodolfus in Actis Rabani infra. uitam eiusdem Baugolfi iubente Eigile in litteras retulit Candidus, cuius hac de re lucubratio hactenus in tenebris latet. De Ratgario abbate ita scribitur in indice abbatum apud Browerum, in notis ad Rabani pema 13. »Ratgarius in partibus Germanie parentibus nobilibus natus, susceptus est a sancto Sturmione in monasterium Fuldense, et successit Baugulfo in regimine abbatie anno 802, et depositus  fuit anno Domini 817. Hic nobiliter rexit monasterium per sexdecim annos; et ut sapiens architectus,  occidentale templum mira arte et immensa magnitudine alteri copulans, unam fecit ecclesiam. Rabanum et Hattonem Turonis direxit ad Albinum magistrum gratia liberales discendi artes; Brunonem ad Einardum, uariarum artium doctorem peritissimum; Modestum et Candidum cum aliis ad Clementem Scotum gramma ice studendi gratia. Sed et auro et argento, coronis et lucernis, et omnibus bonis locum gloriose prouexit. Fecit etiam hoc uenerandus Pater monasterium laudabilis et discrete mensure in monte, cui pretiosus martyr Bonifacius episcopi nomen indidit, et ab Haistolffo Moguntinensis ecclesie archiepiscopo in bonorem sancte Dei genitricis Marie dedicari fecit, et in introitu claustrali ipsius ecclesie ad dextram senex et plenus dierum honorum sepulture traditus est: cui successit Aegil, nimirum anno 818.

4. Hac Ratgarii elogium uidebitur immodicum, si consideres ipso abbate quam turbatus fuerit monasterii  status, et que harumce turbarum causa: nimirum Ratgarii dura seueritas in monachos suos, que in tantum exarsit, ut ipsi coacti sint Carolo Magno porrigere libellum supplicem, inferius exhibendum post hanc uitam, in quo apud imperatorem querelas suas deponunt, postulantque mores et leges monasterii in pristinum restitui statum. Et ne putes has turbas factione tantum nebulonum quorumdam excitatas fuisse; probi quique, imo tota quanta erat congregatio Fuldensium monachorum, hac procella exagitati sunt, Rabanus in primis, ut ipse testatur in pemate 30 De transitu monachorum, qui a Ratgario abbate secessionem fecerunt. Id contigisse anno 811 docet nos Chronicon Saxonicum ms. his uerbis: »Eodem quo supra diximus anno 811 facta est Fulde conturbatio non minima in monasterio sancti Bonifacii: et fratres duodecim ex ipsa familia perrexerunt pariter cum abbate Ratgario ad iudicium imperatoris Caroli; nec tamen commotio illa quieuit. Postea Ricolfus archiepiscopus Moguntinus, et Bernharius episcopus ciuitatis wangionum,  et Hatto episcopus Augustensis, et Wolgarius episcopus  Wirceburcensis, ad eamdem causam conuenerunt iussu imperatoris, eamque sanauerunt.« Eadem uerba sunt Chronici Hildenesheimensis, et Annalium ueterrimorum in anno quarto Ludouici Augusti desinentium, quos Petrus Lambecius edidit in tomo II Bibliothece Cesaree, lib. II, cap. 5, ubi hec anno 44 Caroli Magni accidisse leguntur. Carolo mortuo cum Ratgarius a suorum uexatione haud desisteret, Ludouicus Augustus Fuldensium iteratis motus querelis, monachos Occidentales, id est Gallicanos, eo misit; tum Ratgarium abiici ac relegari iussit anno 817, et alium abbatem in eius locum substitui. Electus dein Eigil, qui rerum statum in melius restituit, et Ratgarium ab exsilio  commum suorum consensu reuocauit.

5. Eigili successit Rabanus anno 822, rexitque monasterium annos uiginti; dein cedere compulsus, postmodum factus est archiepiscopus Moguntinus,  cuius uitam referemus ad annum 856.

6. De Eigile id unum mihi obseruandum superest, eum scripsisse libellum de uita sancti Sturmii Fuldensis abbatis primi: quem libellum Rabanus laudare uidetur in pemate 14, cui titulus ad Eigilum, de libro quem scripsit. In pemate sequenti eius mansuetudinem commendat his aliisque uersibus.

Presbyter etate, meritis et presbyter alme
   Eigil, te Christus saluet in orbe Deus.
Sis mihi quod posco; quodque opto, hoc esto benignus,
   Preceptor, pastor, semper amicus, honor.
Nec me contristant tua corripientia uerba,
   Cum scio quod semper pectora amica tenes.
uerum dico tibi, nec me sententia fallit,
   Te unum pre multis corde tenere uolo.
Sis mihi semper idem, quia sum tibi semper et idem.
   Semper amicus amat: semper amandus erit.
Eamdem Eigilis lenitatem, comitatem, et affabilitatem predicat Candidus in sequenti uita. Ex quo intelligitur Eigilem his preditum fuisse dotibus, que ad corrigendam Ratgarii ferocitatem necessarie  erant.





[SANCTI EGILIS uITA, AUCTORE CANDIDO MONACHO FULDENSI.]



PRAEFATIO AUCTORIS.


 1. Dilectissimo fratri et compresbytero suo Modesto Candidus, perpetue pacis et beatitudinis optat in Christo salutem.

De cetero quoque notum facio tue caritati, quod anno preterito domnus abbas Rabanus, cum illi querebar quia non haberem quemquam mecum consociorum, cum uno in diuina lectione disputando et legendo proficere potuissem, tale mihi responsum referebat: »Exerce, inquit, temetipsum legendo,  et aliquid utilitatis adde dictando. Nam dum ego ibidem, ubi nunc ipse moraris, quondam commanerem, librum prosa et uersibus in laudem sancte crucis diuina gratia inspirante incepi, atque fidelibus legendum studioso labore consummaui.« Hac igitur frater, licentia fretus, duos libros de uita Eigilis abbatis nostri, dictando et scribendo Dei dono peregi:  unum prosa, alterum uero uersibus explicaui: quos tamen ideo in unum corpus colligare rogabam, ut in rerum narratione alter alteri subsidia ferret. In quibus nimirum Ludowici serenissimi Augusti clementiam circa nos factam reuerenter expressi, cuius commonitionem atque doctrinam, etsi ita ut ab eo prolate sunt, ad integrum explanare nequiui; beneuolam tamen uoluntatem illius secundum legem Dei et sanctorum dogmata Patrum enodare curaui:  quatenus per hoc misericordie bonum eius memoria subolumque illius apud nos nostrosque successores in sancta oratione maneat semper. Hoc igitur opus, dilectissime frater, ad profectum et utilitatem legentibus, Deo donante, congessi, et tibi famulo Dei consecraui, ut sit in memoriam antiqui preceptoris tui iugiter apud te. uale.



INCIPIT uITA.


 2. Ex eo igitur tempore, quo me uenerabilis Pater Eigil uitam Baugulfi [a 1Kb] cari abbatis nostri iam de ergastulo corporis absoluti intima exhortatione persuasit litteris explicare, ex eo me libuit beneuolentiam, studium et grauitatem tanti Patris memorie commendare.

3. Hic igitur uir parentibus ingenuis Norica prouincia ortus, non longe post martyrium beati Bonifacii translatus est gratia seruitutis Dei ad monasterium in silua Bochonie constitutum, secus ripam fluminis Fulde, ob cuius uicinitatem hoc monasterium usitato nomine Fulda nuncupatur: ubi martyr Christi Bonifacius sacro corpore requiescit; et uir uenerabilis Styrmi cognatus eius, de quo loquimur, eo tempore turbam monachorum dignis  conuersationibus regere uidebatur. Huic nimirum adhuc puerulus Eigil de patria transportatus, honorifice a parentibus presentatur; quem paterna pietate blanditiis delinitum schole [b 1Kb] congregationi, ubi lex diuina iugi exercitatione discitur et docetur cum summa industria, causa litterarum sociare mandauit: qui mox diuina gratia ministrante in tantum proficiebat quotidie in meditatione scientiarum Scripturarum, ut etiam apes esurientes in colligendis floribus imitari uideretur.

4. At uero non multis post hec euolutis annorum curriculis, confortatus in Dei seruitio, fit monachus. Abbati suo uidelicet charus et cuncte congregationi suauis; memoriam habens iustitie Dei, quam docuit eum Deus a iuuentute sua, ut annuntiaret mirabilia  eius. Hinc etiam processu temporum, diuina dispensatione promotus, ordinatur ab Lullo episcopo Moguntiacensis ecclesie presbyter, qui post sanctum Bonifacium magnum et electum Dei pontificem eius urbis episcopatum tenebat primus.

5. Interea primus Styrmi primus abbas et fundator monasterii Fulde, quem sanctus Bonifacius preceptor eius eremitam suum uocitare solebat, morbo atque senectute lassatus cepit infirmari: qui etiam non post multo temporum interuallo, senex et plenus dierum, in pace migrauit de hac luce temporali ad lucem, credimus, sine fine durantem. Cui namque successit Baugolfus Germanicus, eiusdem monasterii monachus. Hoc nimirum cessante  Ratgarius eligitur in patrem mira concordia fratrum: quo iam [c 1Kb] decedente ob quamdam discordiam, quam seminauerunt inter eum et fratres illius membra  capitis omnium iurgiorum, surrexit statim cura et auxilium circa nos Ludouici serenissimi Augusti: cuius etiam cor nostra miseria adeo commouerat, ut diceret se tantum doloris nunquam expertum, excepto eo, qui ei acciderat ex morte beate memorie Caroli genitoris sui. Hic igitur misit nuntios suos Aaron et Adalfridum cum sociis ipsorum, monachos scilicet, occidentales [d 1Kb] , qui nos in tentatione temporalis miserie consolando subleuarent; et, si que de regule institutis apud nos aut incepta, aut dilapsa fuissent, fraterna dilectione premonendo corrigerent.

6. Eramus quidem multo tempore in cenobio degentes uitam quietam sub eorum magisterio, addito preposito, decanis ab eisdem constitutis. Postmodum  namque congregatio fratrum inito consilio cum Aaron et sociis eius, miserunt Adalfridum unum ex eis, uirum  bene morigeratum, et cum eo fratres nostros ad imperatoris clementiam, si forte dignaretur quid indignis de abbatis electione premonstrare. Quibus sane clementer susceptis, electionem concessit; et, ut esset eadem electio secundum regule auctoritatem, satis euidenter edocuit, sepe commemorans austeritatem indiscreti pastoris. Cum autem reuersa esset hec eadem legatio, et intrasset monasterium Fuldam; congregatis Fratribus Imperatoris mandatum exposuit hoc modo: »Fratres, Ludouicus serenus Augustus remandauit uobis salutem: electionem uero quam petistis, hilari uultu perdonauit. Insuper etiam  hoc frequenti admonitione repetiuit, ut hunc talem, si quis sit, in hoc opus eligatis; qui uobis secundum Deum et sancte Regule auctoritatem uelit esse pater, et possit.« His autem fratres auditis sermonibus proni adorauerunt, gratias agentes imperatori. Postea uero a senioribus persuasum est cuncte congregationi, ut hoc negotium precibus altis Dei dispositioni commendare studerent, et inuicem colloquendo et disputando semper ad eius referre uoluntatem.

7. Hinc tamen interea questione suborta, facta est non modica dissensio, sicut sepe fieri solet in turba diuerse uoluntatis: que tumultuando et fluctuando non ualet, nisi unitati acquiescat, portum  capere ueritatis. Crescebant namque inter fratres alternatim sermones, procedebant in publicum uerba, sepius in abscondito murmuratio: quidam hunc,  quidam uero illum sibi preesse contendunt. Quem una societas appetebat, altera denegabat; et in omnibus his confabulationibus semper ad exemplum amissi abbatis austeritas uersabatur, quem non tam sua quam adulatorum et accusatorum subuertebat nequitia. Quidam autem Fratrum, de nobili genere abbatem sibi creare conati sunt, dicentes: »Si hunc suscipimus, defendit nos contra comites et potentiores nobis; quin et imperatorem nobis sua dignitate propitium facit. Scitis quare? quia habet in palatio generositatem.« Huius itaque assertioni alius obuiabat, dicendo: »Quiescite, fratres, ab hac alta et generosa electione, quia infirma mundi et contemptibilia elegit Deus. Infirmitas namque in Deo innocentia est, ignobilitas autem humilitas:  nam innocentia sine Deo infirmitas estimatur; et humilitas non propter Deum ignobilitas iudicatur. Tali etiam, non dico nobilitati, sed ignobilitati si colla subiicimus, quo nos uertimus, si auersus fuerit a nobis opprimens nos? si ei humiliter suggerimus ut quiescat, fortasse maiori commotus iracundia, non quiescit, quia confidentiam habet in propinquis.« His quoque hoc modo altercantibus, alius quidem propius sedens affirmabat, satius eligendum patrem doctrina pollentem, alius iuuenem, alius mediocrem. E contra uero alii retractantes dicebant: »Si doctum et nimis eloquentem promouerimus, et postmodum sanam doctrinam postponens, iracundus et obstinatus contra preceptum ueritatis fuerit effectus; quid faciemus? scit enim multiplices syllogismos,  et deprimit nos, cum austeritate pauca sibi suppliciter suggerentes, licet iustam habeamus querelam; aut forte  si eius obstinationi paululum necessario responsum dederimus, ita dixerit: Quare contenditis mecum, cum regula prohibeat uti monachus cum abbate suo non contendat? et sic cum uoluerit, et quotiescunque uoluerit, necessariam suggestionem dicet esse contentionem; ac per hoc, fratres, omnia tuta timentes formidamus, et nescimus quo nos uertamus. In multis siquidem rebus conterriti sumus: quia, ut uulgo dicitur, Homo ustulatus ignem timet. Nonne igitur ista, que protulimus, ita nobis iam fuisse uel deinceps fieri posse uidentur? Nonnulli igitur ex nostris, quos bene fraternitas uestra nouit  ex nomine, sub pretextu alicuius utilitatis ad alia monasteria propter quamdam paruissimam responsionem necessarie dictionis in exsilium transmissi proprio loco priuantur, et  senes atque decrepiti absque ulla miseratione ad diuersa loca trahebantur inuiti. Scitis, fratres, si hec ita sint? Scimus sine dubio, quia scitis, nec uos horum quidquam latere potest, quorum notitiam longo tempore penes uos habuistis.« Sic et sic, frater Modeste, questio suborta uersabatur; et sic de huiusmodi personis diuersa sentientes dicebant. Sed nec quidem aberant in hac permutatione uerborum cetaneis consocii,  hoc modo, licet in angulo, susurrantes: »Si te uel te nobis preficimus, die nobis, oramus, in ueritate, si uelis tunc nobis facere bene: putamus sane, quia uelis, et facias; tu enim nesti, cum quali tribulatione corporum et animarum periculo, degebamus simul in hoc monasterio sub abbate litigioso; ac per hoc credimus, quia nostri misereris. Scis enim ubi ille errabat, et in illam partem non declinabis. Fedum est enim apud te, ut postmodum id facias quod antea in odio habuisti; et qui alium quondam in primatu constitutum uituperabas in multis, in eodem primatu postmodum in eisdem reprehensibilis inueniaris: ac per hoc maxime, quia nunc nobiscum detestaris, reprobas rectoris tui et iudicas actiones. Quid dicis ad hec? fortasse nobis omnia bona pro  tua possibilitate promittis? sed cum electus fueris ad hoc magisterium, quod optamus; timebimus nobis, ne quando eueniat ut obliuiscaris fraternitatis et humanitatis tue circa nos; et efficiaris, ut leo, more prioris [a 1Kb] , in domo tua euertens domesticos tuos, et opprimens subiectos tibi. Nosti quoque infirmitatem morum et corporum nostrorum; nec te quidquam latet secreti nostri: quapropter maxime suspicamur, si alienatus fueris a nobis, ut ungulas nobis detractionis in dorsum ponas, et praua iuuenilium actionum suspicione nos deridendo confundas.« Talis quoque fuit confabulatio diuersarum mentium: et taliter peruagatio cordium procedebat in publicum.

8. Erat igitur eo tempore fratrum nostrorum turba  ualde confusa, nec ullum adhuc inter fratres simplicitatis apparuit documentum. Factum est autem cum hec orta dissensio finiretur, extollens uocem pars prima patrum saniori consilio dixit: »Oremus, fratres, in primis omnipotentis Dei bonitatem, ut secundum uoluntatem suam audiat nos deprecantes; et ut nobis ea concedat postulare que ipse nobis expedire cognoscit: quatenus secundum uoluntatem eius orantes, saluari mereamur per eum, qui omnes homines uult saluos fieri, et ad agnitionem ueritatis uenire.« Post hanc igitur sanctam et salubrem patrum doctrinam, expleta oratione, fratres congregati consederunt in unum: quos etiam iterum pars prior seniorum tali locutione roborauit: »Confidite, inquit, fratres, confidite, et sit uobis in  Deo cor unum et anima una; nec quisquam uestrum propter amorem Dei et proximi, quid sibi soli utile sit, sed quod multis, querat: ut in hac dilectione discipuli Christi nominemur et simus. De cetero quoque inspirante ac demonstrante Spiritu sancto uisum est nobis, si uestre placuerit uoluntati, quod pater Eigil propter etatis sue maturitatem, imo etiam et grauitatem morum suorum, congruentius conueniat in locum ministerii huius, de quo sublatus est ille, qui nobis ante preerat.« Quo dicto, statim uniuersa multitudo monachorum consensit consilio eorum et actu: quamuis pauci propter constantiam mentis illius de hac conuentione claudicarent, timore  correpti. Erat enim constans et bene cordatus, duri cordis, et indisciplinatis durus; mitibus uero et bene morigeratis, ut in melius proficerent, mitis: eratque hilaris facie, letus mente, discretus in opere, consentiens in utilitate. Accusatorum nugas et friuola uaniloquia audire non consentit, sciens se inde magis turbari, quam iucundari. Suspicionem prorsus menti sue quietis amator non permisit dominari: neque angulosis uir simplex delectabatur insidiis. Noxia queque uetuit, sed maxime furum commissa persequebatur, et aperta mala reorum constanter agendo damnabat.

9. Postquam uero, ut dictum est, iuniores super abbatis electione cum senioribus concordati fuerant, rogabatur Eigil a fratribus manifeste, ut regimen et  curam illius monasterii suscepisset, sibi ad premium, fratribus uero ad exemplum; utrisque autem in commune, diuina gratia preueniente atque subsequente, ad perpetuam sanitatem: quo nimirum multimoda narratione reluctante, consolabatur eum blandis sermonibus concordia Fratrum. »Noli, inquit, timere, pater, quia parati sumus fascem huius laboris tecum sponte sufferre; et non dimittimus te sub tanto pondere sudasse solum, maxime si nobis modo in hac necessitate spontanea uoluntate succurris.«

10. uix igitur precibus fratrum superatus suscepit saltem cum magno timore impositi sibi regiminis [a 1Kb] curam, manifeste pronuntians, quia fugam tanti laboris pro humana laude non fecerit; sed quia  senectutis et infirmitatis sue causa tam difficilem et arduam rem declinare curasset.

11. Non multis igitur post hec euolutis diebus, pater iste nouiter constitutus, et Aaron presbyter primus ex monachis occidentalibus, turba fratrum comitante, imperatorem adierunt. Quibus sane misericorditer salutatis, his sermonibus allocutus est eos.

»uos igitur, patres, fratres et dilectissimi filii mei, scitis, scio et ego, nouit etiam pene totum regnum meum, quanta pericula uos circumsteterunt ex tempore beate memorie Caroli genitoris mei usque huc. Sed quia nunc diuina miseratione saluati estis, erigite corda uestra in Domino, mestumque metum huius tempestatis et diras mentium uestrarum  secludite curas. Conuersationem uestram secundum Dei timorem et sancte Regule auctoritatem componite; ut in ea permanentes heredes sitis regni Dei. Si enim suscepistis minimam inchoationis [b 1Kb] Regulam, et in ea confidentiam habuistis, iuxta promissum beati uiri Dei Benedicti, uitam perpetuam uos adipisci; quare neglexistis tantum bonum, dimittentes propter unius conserui obstinationem locum uestrum et legem? Quis uos fascinauit in tantum ueritati non obedire? Putabat enim quandoque pater meus nuperrime nominatus, arbitrabar et ipse in  imperio natus, si legem uestram atque institutum uobis infringere uoluissem, quod absit, mihi assensum minime dedissetis: nondum enim usque ad sanguinem restitistis. Turpe est propter unius minas legem ueritatis et locum sanctum tam facile dimittere: cum plurimi sanctorum pro lege Dei sui certarint usque ad mortem, et a uerbis iniquorum non timuerint. Quare hoc fecerunt? quia fundati erant super Christum firmissimam petram. uos igitur, fratres, habetis notitiam diuinarum Scripturarum, habetis precedentium exempla sanctorum Patrum; tenetis preterea Regulam uobis specialiter institutam: in quibus sine dubio uos ipsos quasi in quodam speculo considerare potestis, quales sitis, et quo tendatis. Quecunque enim, ait apostolus Paulus,  scripta sunt, ad nostram doctrinam scripta sunt, ut per patientiam et consolationem Scripturarum spem habeamus . Nam prima legis in monte Sinai ordinatio hec ad Moisen data est: Diliges, inquit, Dominum Deum tuum ex toto corde tuo, et ex tota mente tua, et ex tota uirtute tua, et ex tota anima tua: secundo proximum tuum sicut teipsum . uacat enim dilectio Dei, nisi subiungatur et proximi. Plenum ergo preceptum est ueritatis, ut maneat in sensu indiuidua regula caritatis. Cura ergo discipline monachorum perfecta dilectio est, hec uinculum caritatis et pacis exhortatur sine auaritia. Igitur in dilectione sincera modus sufficiens est presentibus, et qui inuicem diligunt, filii regni uocantur perfecte inuicem  diligentes. Ipsi sunt qui manducant panem in regno Dei; sine macula uiuunt, et alieni a ruga discordie. Studete igitur, fratres, complacere Deo, conuersationem spiritalem habentes, diuina mandata eius conseruantes. Cum sapientia legis precepta in tenebris cordium uestrorum sint: nequidem amplius aliquid sapiatis, preter id quod simplicitas affirmat Scripturarum Dei. Multi enim aliter de Deo sentientes exciderunt a dilectione Dei et proximorum suorum. Dissensiones, si quas habetis inter uos, proiicite ab inuicem, scientes Deum non esse seditionis sed pacis. Ignoscite inuicem et dimittant singuli iuxta preceptum Euangelii debita fratribus suis, et tristitias ac simultates: et si quid est iurgii, a choro sanctorum abigatur. Liberate corda uestra timore Dei,  ut fugato mendacio dominetur ueritas, et cessantibus bellis pacis tranquillitas redeat, ut in ea ambulare possitis coram Deo et hominibus. Omnes equaliter, moneo, diligatis in Christo, ut seruiatis Deo et concordie, et non concupiscentiis uariis oculorum uestrorum, et tumentis scientie fraudulentiis carnisque uitiis, e quibus oriuntur schismata, contemptus legis Dei, contentio, male cogitationes, que igne iracundie bullientes, quasi aqua erumpunt foras, et dispumant in corporis uoluptatibus. Propter peccata siquidem homines famem, pestilentiam,  mortalitatem, bestias perpessos esse Sapientie liber manifeste proclamat: quibus nimirum incommodis ab initio mundi usque nunc humanum genus desudasse dignoscitur, et maxime nunc; quia, ut Apostolus ait, instant tempora periculosa, et sunt homines se ipsos amantes, et coaceruantes sibi magistros secundum desideria cordis eorum . Quod nefas non mediocriter in quibusdam monasteriis neque latenter, sed patenter et infeliciter regnare uidetur, cum quilibet potentiores in congregatione personas sibi consentientes presumptuosa contentione abbates ordinare conantur, quatenus illis dominantibus ipsi pariter omnium dominentur, cunctaque monasterii ministeria eorum tantummodo, qualecunque sit, consilio disponantur. Ex his nimirum  nascuntur presumptiones in socios, indignationes, iudicia iniusta, consilia mala, accusationes cece, susurrationes et cetera mala que monastice uite probantur inepta. Hinc quoque prorumpunt animositates, contradictiones, inimicitie, murmurationes assidue et cetera noxia, quibus irretiti periculo subiacebunt. Sed his ita ubicunque sint manifestatis, currendum est et agendum omnibus in Christo fidelibus, ut zelo iustitie corripiantur auctores dissensionis; et tollantur de medio fratrum qui eam operantur, secundum Apostoli preceptum dicentis: Auferte malum ex uobis ipsis , donec digna satisfactione ab huiuscemodi morbo sanentur. Hec igitur omnia, fratres mei dilectissimi, uobis ad cautelam et salutem animarum uestrarum, prout potui,  diligenter explicare curaui. Idcirco etiam, fratres, estote prudentes, et in hac electione uestra mentis intuitu uigilate, ut sit secundum Deum et sancte Regule institutionem. Quia si quis, ut ait Cassianus , regularibus institutis sub seniore non fuerit eruditus, nunquam poterit ullo modo fratrum congregationem precedere: quia quid minoribus obtemperaturis imperare oporteat, obediendo non didicit, nec quid minoribus tradere debeat, seniorum prius assecutus est institutis. Nunquam poterit salutaria precepta audientibus discipulis dare, nisi qui prius uniuersis uirtutum disciplinis fuerit eruditus; nam alios bene regere, summum donum et gratiam Spiritus sancti uerissime Patres nostri dixerunt. Preterea uero singula hec mala  sunt, ut beatus papa Gregorius in Libro Pastorali commemorat, que a subditis sepe in prelatos, sepe a prelatis in subditos committuntur: quia et omnes subditos hi qui presunt minus quam ipsimet sapientes arbitrantur; et rursum qui subiecti sunt rectorum suorum actiones iudicant, et si ipsos regimen tenere contingeret, se potuisse agere melius putant. Unde plerumque fit, ut et rectores minus prudenter ea que agenda sunt uideant, quia eorum oculos ipsa nebula elationis obscurat; et nonnunquam is qui subiectus est, hoc, cum prelatus fuerit, faciat, quod dudum fieri subiectus arguebat; et pro eo quod illa que iudicauerat perpetrat, saltim quia iudicauit, erubescat. Sed neque hoc pretereo quod  idem papa in eodem libro commemorans ait de inani timore quorumdam prelatorum. Sepe, inquit, nouimus quod plerumque qui presunt inordinatum sibi metum a subditis exigunt; et non tam propter Dominum quam pro Domino uenerari uolunt. Intus enim se tumore cordis extollunt, et cunctos subditos in sui comparatione despiciunt; nec condescendendo consulunt, sed dominando presumunt: qui uidelicet alta cogitatione se erigunt, et equales se illis quibus eos preesse contigit, non agnoscunt. Contra hunc tumorem per Ecclesiasticum librum dicitur: Ducem te constituerunt, noli extolli, sed esto in illis quasi unus ex illis . Hunc tumorem per prophetam Dominus in pastoribus increpans ait: uos autem imperabatis eis cum austeritate et potentia  . Quia ergo unusquisque rector, quoties extollitur, in eo quod ceteros regit, toties per lapsum superbie a summi rectoris seruitio separatur; et cum equales sibi subditos despicit, eius super se dominium, sub quo omnes equales sunt, non agnoscit. Hi tales, fratres mei, dum a consentaneis non tam prodesse quam congregationi preesse coguntur, simulata impossibilitate repugnant: et tamen ad hoc magisterium, ad quod quasi trahuntur inuiti, nec non perueniant timent; et cum forte peruenerint, quanta hoc prius ambitione mentis amauerint, postmodum diuersis speciebus informant.«

12. Cumque hec et alia multa beneuola uoluntas imperatoris in commune fratribus obtulisset, ait:  »Producite Patrem, quem uobis elegistis, ut uideam, et sciam quis sit.« Quo dicto, statim cum festinatione Pater Eigil presentabatur eius obtutibus, uir scilicet et mature etatis, et grauis aspectu: quem intuens imperator, inquit: »Istene est ille frater, quem sibi tota concors congregatio secundum Dei timorem et sancte Regule uno ore probat ac postulat?« Inquiunt: »Iste.« »Istum, inquit, nunc uobis committo, fratres, secundum Dei timorem et sancte Regule auctoritatem, ut sit uobis pater, pastor et frater, iuxta monasterium beati Benedicti, qui hanc eamdem Regulam monachorum, Spiritu sancto repletus, cum magna discretione conscripsit, suisque secum seruandam mandauit alumnis. uos autem filii, hunc senem Patrem uestrum sanctis  conuersationibus uestris honorate, sincero amore diligite; obedientiam uero non solum illi, uerum etiam ad omne opus bonum certatim uobis inuicem exhibere curate. Tu uero, Pater mi, iuniores tuos cum omni studio et sagacitate secundum Dei uoluntatem seruare contende, quatenus in hac sancta concordia perseuerantes, ad eum peruenire mereamini, qui ad hoc solummodo descendit de celo, ut mundum Deo Patri pacificaret per ipsum. uobis igitur scientibus legem Dei loquor, de qua nichil aliud hortor, nisi ut legatis, et iuxta possibilitatem quam Dominus donauerit uerba uertatis in opera. Immensa uero edificia, Pater, et opera non necessaria, quibus familie foris et intus fratrum congregatio fatigatur [a 1Kb] ,  exhinc penitus ad mensuram dimitte; et memento quam sepe huius nimietatis querimonia genitoris mei ac nostras aures inquietabat. Ad hoc enim me, licet minus idoneum, tamen diuina potentia in hoc subrogauit imperium, ut essem oculus ceco, et pes claudo, pater essem pauperum, et causam quam nescirem diligentissime inuestigarem; ac per hoc, huius religionis non possum utilitatem non loqui. Ioannes uero ille Chrysostomus, de his qui martyria edificant, et ecclesias ornant, eleganter commemorans ait : Ecce enim, inquit, qui martyria edificant, ecclesias ornant, bonum opus facere uidentur; sed et siquidem et aliam iustitiam Dei custodiunt, si de bonis eorum pauperes gaudent, si aliorum bona per uiolentiam non faciunt  sua, scito quia ad gloriam Dei edificant. Si autem alias iustitias Dei non seruant, si de bonis eorum pauperes non gaudent, si aliorum bona faciunt sua aut per uiolentiam, aut per fraudem, quis tam insensatus est ut non intelligat quia non ad gloriam Dei faciunt edificia illa, sed propter estimationem humanam? Et iuste edificant martyria, ubi pauperes uiolentiam passi ab eis interpellent contra eos. Non enim gaudent martyres, quando ex illis pecuniis honorantur in quibus pauperes plorant. Qualis est illa iustitia munerare mortuos, et spoliare uiuentes? de sanguine miserorum tollere, et Deo offerre? Illud non est Domino offerre, sed uelle uiolentie sue socium facere Deum: ut si obligatam sibi pecuniam de peccato libenter acciperet, consentiat in peccato.  uis domum Dei edificare? da fidelibus pauperibus unde uiuant, et edificasti rationabilem domum Dei. In edificiis enim homines habitant; Deus autem in hominibus sanctis. Quales ergo illi sunt qui homines spoliant, et edificia martyrum faciunt? habitationes hominum componunt, et habitationes Dei disturbant? Substantiam uero, mi Pater, monasterii tibi commissam caueto, ne audaci iudicio imprudenter effundas, nec aliquid iniuste iubeas, aut constituas, quasi liberam habeas potestatem. Hieronymus quoque te docet, scribens ad Paulinum, ne pauperum Christi res effundas. Que utilitas est, inquit, parietes fulgere gemmis, et Christum in pauperum fame mori? Iam non sunt tua, que possides: dispensatio  tibi credita est. Memento Ananie et Saphire. Illi sua timide seruauerunt: tu considera ne Christi substantiam imprudenter effundas, id est ne immoderato iudicio rem pauperum tribuas non pauperibus; et secundum dictum prudentissimi uiri, liberalitate liberalitas pereat. Multi enim monachorum, iuxta cuiusdam Patris sententiam, secularibus actibus et forensibus negotiis inuoluti, dum propinquitati prodesse cupiunt, suas animas perdiderunt. Hinc igitur summopere cauendum tibi est, ne immoderato, imo uero audaci iudicio rem pauperum tribuas  non pauperibus, eleemosynas uidelicet laicorum fidelium, quas pro salute anime ipsorum ad pauperes Christi nutriendos Domino contulerunt. Sed ne quidem subiectis tibi consentias, ut res pauperibus Christi collatas, cognatis et amicis, siue etiam  seditiosis audeant procaciter exhibere: quia, ut scriptum est, non solum qui faciunt mala, sed qui consentiunt facientibus digni sunt pena. Regulam uero uir Dei Benedictus luculento sermone conscripsit, in qua nichil doctrine latentis, nichil obscuritatis comprehendit; quapropter non indiget expositione, sed admonitione. Hec est enim angusta porta et arcta uia, que sequentes se ducit ad Deum. Hec sane, in tantum discretionem, mensuram, et caritatem te docet habere, ut etiam cum  caritate hortatus, preualeas ipsa uitia resecare, agere cuncta propter pusillanimes mensurate, discretionem sancti Iacob cogitare, et semper in his omnibus fragilitatem tuam tibimetipsi ad memoriam reuocare. Sed timeo ne sicut serpens seduxit Euam astutia sua in deliciis paradisi Dei commanentem, ita per adulatores et accusatores, uasa scilicet intelligibilis serpentis, corrumpatur sensus tuus  et abiiciaris cum animalibus tibi subiectis in locum miserie et calamitatis. Quemadmodum igitur in hoc mundo periculosissimo uiuimus quasi in pelago, ubi nunquam est minus tempestas; et si tempestas interdum non fuerit, tamen semper timor tempestatis; sic et in hoc mundo uiuentibus nunquam est minus tentatio, et si tentatio interdum facta non  fuerit, tamen timor tentationis est semper. Ideo rogemus diuinam clementiam, quatenus nobis conferat auxilium gratie sue, ut non uincamur a malo, sed ipsi malum omne uincamus.«

13. Hec ita commemorans beneuola imperatoris uoluntas, commendabat se precibus fratrum, et sic dimisit eos ire in pace. Egressus autem de palatio cum sociis Pater Eigil, per Moguntiam fecit iter. Qui cum peruenisset ad urbem, susceptus est honorifice ab Heistolfo eiusdem urbis archiepiscopo, et facta oratione consederunt. Postea uero presul ciuitatis sic prior incipiens ait: »Nos, Pater, in primis laudemus Dominum Deum nostrum, et gratias illi uberes agamus, qui nos sua benignitate conduxit  in unum, ac mutua collocutione iucundos esse concessit. De cetero quoque, Pater, dilectam familiaritatem tuam commonere curabo, ut in hoc suscepto regimine uitam tuam atque doctrinam ita componas, ut tibi atque omnibus, qui tuo subduntur imperio, ad eternam proficiat sanitatem. Talem te filiis tuis patrem exhibere contende, qualem tibi et fratribus tuis tecum paulo ante fieri postulabas: cuius petitionis et optionis exemplar a uobis hoc modo dictatum ac scriptum Carolo presignabatur Augusto. [b 1Kb] [Hoc igitur, clementissime imperator, quod maxime nobis  necessarium esse iudicauimus, pre omnibus optabamus; id est unitatem et concordiam cum abbate nostro habere, sicut cum anterioribus nostris abbatibus habuimus; et misericordiam et familiaritatem, pietatem et modestiam in illo sentire; et ut etiam benignus infirmis, propitius delinquentibus, affabilis fratribus, mestorum consolator, laborantium adiutor, beneuolorum auxiliator, bene certantium hortator, lassorum refocillator, cedentium sustentator, cadentium restaurator; omnes fratres amaret, nullum odiret, et nullum zeli uel liuoris dolo persequeretur; fieretque non turbulentus uultu, non anxius animo, non nimius in iudicio, non obstinatus in consilio; sed hilaris facie, letus mente, discretus in opere, consentiens in utilitate; et quando aliquis  de fratribus preoccupatus fuerit in aliquo delicto, non statim tyrannica uindicta illum excruciaret; sed misericordi disciplina corrigere festinaret, conuersumque clementer susciperet, nec praua suspicione denuo illum fatigaret, neque perpetuo odio exterminaret.] Quid enim, Pater, altius uel manifestius de huiusmodi persona poterit explicari? En igitur, clarum est, qualem tibi Patrem prius fieri uoluisti, talis esto nunc fratribus tuis, et habebis laudem ex Deo et hominibus bone uoluntatis.«

14. Cumque autem hec et alia moneret, precepit ministris ut refectionem dignius propter hospites more solito prepararent, ipse uero laudes Deo interea referendas ad ecclesiam repedabat. Postea quoque abbatem cum suo comitatu honorifice suscepit in domum,  et mensa reposita, cum gratiarum actione sumpserunt pariter cibum. Lectio plane legebatur ad mensam secundum dispositionem sacerdotis: qua nimirum finita, orta est inter eos collocutio spiritalis, ut cibo scilicet corporali cibus subueniret spiritalis; et utilitas ecclesiarum Dei multifaria narratione disputabatur apud eos. Erat enim uterque letus in Deo. Gaudebat quidem speculator  quod Christum suscipere meruisset in hospite: Pater uero letabatur quod in ministro Christi uera Christi susceptio claruisset.

15. Postquam uero se diuersis utilitatibus mutuo roborassent, petita licentia Pater Eigil a pontifice [a 1Kb] benedictus, profectus est Fuldam: quo nimirum  ueniente obuiam ei fuerunt monachi sui, qui eum honore condigno suscipientes, ad orationem duxerunt. Expleta namque oratione in oratorio prostrati solo salutauerunt abbatem: quibus clementer et humiliter resalutatis, osculabatur eos pacifice, cantans pariter cum illis more Patrum canticum Dauid hoc  modo: Ecce quam bonum et iucundum habitare fratres in unum. Et facta est letitia magna in ecclesia ibidem in nomine Domini congregata.

16. Non multo igitur post hec temporis interuallo cepit hic uenerabilis uir magno Dei cultus amore ecclesie mundare loca; pauimenta refundi constituit; altaria nichilominus locis congruis fieri demandauit, in summo lapidibus cooperta politis. In eadem uero ecclesia duas cryptas magnifico opere collocauit; unam, que respicit solis ortum; alteram, que solis occasum intendit.

17. Cumque hec et alia multa diuersarum specierum ornamenta in templo Dei collocasset, accepto fratrum consilio, misit epistolam ad Heistolfum archiepiscopum, ut dignaretur uenire ad dedicandam  ecclesiam in laudem Dei omnipotentis constructam: quatenus per hec pie operationis officia, utrisque a Deo merces maneret in futuro, ac benigna memoria sancte orationis apud homines frequentaretur in mundo. uenit igitur archiepiscopus iuxta petitionem abbatis tempore sibi condicto. uenerunt nichilominus alii quamplurimi episcopi, abbates, presbyteri, comites, ab abbate monasterii honorifice inuitati. Insuper etiam fama uocante, uulgus ordinis inferioris ad templi huius dedicationem, e diuerso ueniens confluxit in unum [b 1Kb] . Interea quoque uenerat alma dies dedicationis illustrata solis perpetui luce corusca. Processit pontifex cum omni ornatu ecclesie, et dedicauit templum in monasterio Fulde constructum in honorem sancti Saluatoris, Dei uidelicet  et Domini nostri Iesu Christi: et translatum est corpus martyris Christi Bonifacii in locum quem preparauerat ei Pater Eigil, una cum fratribus suis, sicut in sequenti libro manifestissime continetur . In dedicatione uero templi, populus Dei decantabat Deo laudem, et in ore eorum dulcis resonabat sonus. Et erat iucunditas magna III ecclesia Dei in eius nomine congregata.

18. Cumque igitur opus Dei perficeretur, presul inuitabatur ad mensam, ut refectus cibo spiritali, propter infirmitatem corporis reficeretur et carnali. Erat enim ibi ad mensam recitata lectio legis Dei, et interdum intermista questio lectionis: qua sane perlecta, oriebatur inter eos, sicut erant graues  animoque insignes, confabulatio spiritalis; et diuerse utilitates ecclesiarum Dei multipliciter apud eos agebantur. Post refectionem uero surgentes a mensa dixerunt uersum: atque hinc uespertinis laudibus celebratis, et completorio finito, somno capti quieuerunt.

 19. Altera quoque die, duas ecclesie cryptas Humbertus chorepiscopus [a 1Kb] iussu archiepiscopi sui Heistolfi consecrauit, atque omne opus ipsius dici, diuina sibi auctoritate commissa, cum summa reuerentia timoris Dei reuerenter expleuit. Cuius nimirum dedicationis diem, tempus, numerum, et annum, simul etiam et sanctorum nomina, quorum reliquie ibidem plantate sunt, disciplinabiliter litteris inserendo Rabanus magister [b 1Kb] memorie commendauit. Hec igitur sancta et salutifera solemnitate peracta, reuersus est pontifex et omnis populus gaudens in tabernacula sua.

20. Pater namque monasterii dehinc sedulus, addiscens communis uite gaudia, cum consilio et fratrum consensu ecclesiam [1Kb] paruam edificauit rotundam,  ubi defuncta corpora fratrum sepulture tradita requiescunt, quam cemeterium uocant, quod Grece dicitur , Latine uero dormitorium interpretatur. Cuius etiam edificii structura subtus terram, ubi peruium circuit antrum, ab una columna lapidea in medio posita, arcubus hinc et inde in eamdem compaginatis, ualenter exsurgit: supra uero octonis subrigitur columnis, atque in summitate operis lapide concluditur uno. Hoc siquidem edificium Pater iste uenerandus ac supra commemoratus magister cum sociis, nescio quid magni fingentes, diuino magisterio docti, quod tamen ipse, salua fide, Christi et Ecclesie puto presignari posse figuram. Paulus namque apostolus, qui et ipse uas electionis a Domino appellatur, de Ecclesia Christi  ex lapidibus uiuis, hoc est sanctis hominibus compaginata, quod sit habitaculum Dei, suis auditoribus manifeste pronuntians, ait: Templum enim Dei sanctum est quod estis uos . Cuius tecture princeps et conditor est Christus iehsu, fundamentum scilicet columnaque manens semper immobilis perpetue maiestatis uirtute: in quo omnis edificatio constructa crescit in templum sanctum in Domino. Quid uero significet hoc quod in summo uno lapide istius edificii perfectio consummatur; idem doctor insinuat, qui nos intenta mente docet orare, ut ille, qui cepit in nobis opus bonum, perficiat usque in diem Christi Iesu , quatenus cuncta operatio nostra a Deo semper incipiat, et per eum cepta finiatur. Octo igitur columne in hoc  templo Domini stantes octo beatitudinibus, quas ipse Dominus in Euangelio comprehendit, conuenienter  coaptantur: ut quique quater bina hec dicta Iesu complentes, in hac ecclesia Christi sustentacula mereantur haberi. Circulus uero ecclesie, qui nullo fine terminatur, interius habens compendia uite, id est diuina sacramenta, regnum perpetue maiestatis et spem uite eterne ac premia mansura, quibus iusti merito coronantur in euum, non incongrue significare uidetur.

21. Hoc igitur templum quod iste uir uenerandus cum magno pietatis amore construxit, Heistolfus Moguntiacensis Ecclesie presul, Turingea rura transiens, dedicauit in honorem Domini nostri Iesu Christi et sancti Michelis archangeli Christi, et reliquorum: cuius dedicationis nichilominus diem, numerum, tempus, et annum, pariterque sanctorum  nomina, quorum reliquie ibidem condite sunt, idem magister qui supra, uersibus, et prosa [d 1Kb] eleganter expressit, sicut sequens uolumen diligenter legentibus satis euidenter ostendit.

22. Postquam uero hec que ad cultum diuini operis pertinebant hoc modo peragebantur, hic idem uenerandus uir, licet iam senio morboque tricatus lassasset, tamen claustrum monasterii ex nouo construere cogitauit. uocantur ad consilium fratres. Quesitum est in quo loco edificatio claustri congruentius potuisset aptari: quidam dederunt consilium, contra partem meridianam basilice, iuxta morem prioris; quidam autem, Romano more [e 1Kb] , contra plagam occidentalem satius poni confirmant,  propter uicinitatem martyris, qui in ea basilice parte quiescit: quorum consilio assensum prebuere priores; concordabat nichilominus et reliqua pars fratrum. Quibus uero ita in unum coadunatis, tendebatur statim mensura laboris, effossaque terra, operis magistri consequenter fundamenta ponebant. Erat enim in hoc opere, et non solum in hoc, uerum etiam in omnibus utilitatibus monasterii par cura, uoluntas, ac studium fratribus et abbati. Audiebat enim libenter consilium fratrum, et eorum collocutionibus sepissime fruebatur. Sciebat enim scriptum: Omnia fac cum consilio . Atque ideo non se sublimiorem, nec prudentiorem ceteris estimabat, neque etiam inani tumore tractabat se consolatione [Forte consultatione] alterius  non egere. Attamen si quandoque minus prudens in aliquibus errabat, hoc magis aliorum minus  prudentium introductione quam propria inuentione concepit.

23. Diligebat ergo fratres suos, sicut sancta Regula docet , et maxime illos quos in Dei seruitio atque diuina lectione studiosos esse cognouit. Inter quos sane me ipsum, quamuis indignum et ultimum seruorum Dei seruum, tamen pio Patris affectu in suam familiaritatem et gaudium introire concessit. Disputationem [a 1Kb] quoque sepius cum Rabano magistro, qui ei erat speciali familiaritate connexus, excepit. Et frequenter in disputando, ad hoc solummodo nos cum ipso in eius presentia concitauit, ut secundum sententiam Salomonis, audiens sapiens, sapientior efficeretur . Omni quoque industria et sagacitate laborabat  ut gregem sibi commissum, diuina opitulante gratia, in Dei seruitio custodiret. Nullum zeli uel liuoris dolo persequebatur, nec quemquam praua suspicione fatigabat, neque perpetuo exterminabat odio. Fuit quippe in diebus eius fratribus pax, cor unum et anima una in Deo; nec erat qui perturbaret monasterium in tam delectabili concordia roboratum. Obedientie bonum non solum abbati, sed et sibi inuicem cum summa reuerentia exhibere gaudebant, scientes se per hanc obedientie uiam ituros ad Deum. Adeo enim hic uenerabilis uir sospes et alacer in hoc suscepto regimine usque ad finem uite sue perdurabat, ut nunquam illi congregatio, nec ille congregationi monachorum ullam molestiam  perturbationis uideretur inferre. Quod ideo mirum non est, quia, ut supra dictum est, erat eis cor unum et anima una in Deo.

24. Hic quoque, sicut semper facere consueuerat, cum consilio et consensu fratrum suorum constituit atque decreuit ut fratres qui extra monasterium ministeria preuidere noscuntur, fratribus infra monasterium commanentibus per singulas anni septimanas, iuxta ordinationem prepositi uel decanorum, in cibo et potu atque aliis quibuslibet commodis monastice uite congruentibus, super indictam sibi annonam, ad honestam consolationem, non coacti, sed ut eos sumptus permitteret, spontanea uoluntate [b 1Kb] seruirent: ita tamen ut ipse primo [c 1Kb] omnium huius seruitutis initium in die Natalis Domini ad  exemplum ceteris cum gaudio suscepisset. Hec ideo fratribus sane extra manentibus commisit instituta, ut per hec caritatis officia mercedem consequerentur a Deo, et a precepto Regule, que iubet ut  fratres sibi inuicem seruiant, longe positi non discreparent.

25. Simili namque consilio atque deuotione idem bone uoluntatis uir anniuersariam Styrmes [Leg. Stirmis] primi abbatis et fundatoris monasterii Fulde, et memoriam omnium fratrum nostrorum de hac luce defunctorum in natale sancti Ignatii martyris Christi, qui paulo inferius ab hac anniuersaria numeratus, propter intercessionem tanti patroni, in missarum celebratione, psalmodiis et oratione sancta celebrare [d 1Kb] sanciuit. Huius rei siquidem constitutio dum cuncte congregationi perlecta esset, ac deinde si placeret interrogatum fuisset, respondebatur ab omnibus, Placet. Sed ne cui fortasse hec celebratio superstitiosa et cassa esse uideatur,  legat collocutiones sanctorum Patrum; et ibi reperiet huius festiuitatis [e 1Kb] exemplum. Eadem uero die ob reuerentiam tante solemnitatis, secundum congruentiam monastice uite, ad uictum fraternum cultius quid solito iucundiusque fieri demandauit. Lectionem quoque libri illius, quem de uita supradicti abbatis et origine monasterii nuperrime nominati, Christi gratia largiente, composuit, fratribus ad mensam recitare precepit: quatenus in eadem mirabilia diuine operationis audientes, gratias diuine maiestati referre studerent, et omnis iucunditas ipsius festiuitatis in eius laudem resonaret.

26. Inter alia uero pietatis opera, hoc misericordie bonum probabiliter egisse laudatur, quod antecessorem  suum, quem quondam cum sociis quasi persecutorem fugiendo uitabat, cum esset causa illius inquietudinis ab imperatore in exsilium missus, una cum fratrum suorum petitione de exsilio liberauit. Quorum fidem atque misericordiam adeo mirabatur Augustus, ut diceret eos, iuxta preceptum ueritatis, pro persecutoribus suis ueraciter exorasse. Hinc igitur, frater Modeste, secundum Apostoli commonitionem, humiliamini sub potenti manu Dei, ut uos exaltet in tempore tribulationis; omnem sollicitudinem uestram proiicientes in eum, quoniam ipsi cura est de uobis. Sobrii estote et uigilate, quia aduersarius uester diabolus tanquam leo rugiens circuit querens quem deuoret, cuius nequissime uoluntati uos resistere concedat auxilium  Dei, sine quo nichil potest humana fragilitas boni. Non enim lectori supradicte inquietudinis tam crebra mentio calumnia uideatur, dum Petro principi apostolorum nichil obesse dignoscitur culpa trine  negationis sepius in Ecclesia recitata, quam diuina uisitatione compunctus, amarissimis lacrymis aboteuit. Quod ideo illi euenire non dubium est, ut sciret se confidentiam non habere in homine, sed in eo de quo Psalmista dicebat: Bonum est sperare in Domino, quam sperare in principibus; et ut in sua disceret culpa qualiter postmodum in regimine positus, aliis misereri debuisset. Paulus quoque apostolus in membris Christi, Christi exstitit persecutor: et qui quondam fuerat magister erroris, diuina uoce correptus, factus est discipulus ueritatis. Lot igitur uxor, cum incendia fugeret Sodomorum, uersa est in statuam salis, ad condimentum scilicet fidelium, quia punitio rei eruditio est iusti. Sed et arbori siquidem infructuose plerumque stercora circumfusa  prodesse noscuntur; hoc homini uidelicet circa mandata Dei negligenter agenti commemoratio peccatorum suorum ad eternam plerumque proficit sanitatem: dum per hoc diuina miseratione compunctus reuiuiscit, et producit ex se bonorum operum fructus, in odorem suauissimum Domino Deo. Hec namque ideo testimonia diuine lectionis in hoc libro, frater Modeste, notaui, ut non sit spes sibi quisque, sed ponat in Deo spem suam; et qui se existimat stare, uideat ne cadat: et qui lapsus per superbiam cadit, diuina lectione correptus studeat cum Dei auxilio resurgere per humilitatem; et ut omnis peccator in Ecclesia constitutus, cum fide recta per humilem confessionem ueramque penitentiam a Deo ueniam speret.

 27. Cum autem, ut supra commemoraui, edificium claustri iam ex parte in altum crescendo profecisset, idem uenerabilis Pater correptus morbo cepit acriter infirmari. Qui, cum dehinc mortis sue tempus cerneret imminere, rogabat se orationis gratia ducere in cemeterium cuius supra fecimus mentionem. Postea namque accepto sarculo designauit locum sepulcri ipsius in orientali parte cemeterii; et ut ualuit, pro infirmitate ipse primus terram percutiens fodit. Sarcophagum uero in locum  monumenti aptauit, in quo se post obitum eius condere humili supplicatione poposcit. Inde igitur cum esset reductus in domum, decidit desperatus in lectum, et cognouit quia moriturus est. Quod cum audissent fratres, uenerunt uisitare eum, atque pro exitu anime illius preces fundere Deo; quibus conspectis, gratulabatur in aduentu eorum, et in oratione ipsorum delectabatur anima eius.

28. Interea namque rogabatur a fratribus quo purior de hoc mundo migrasset, quamuis occulta, confessione et digna penitentia purgaretur: ut si quem lederet, ueniam postularet; uel si a quoquam lesus fuisset, simpliciter remissionis indulgentiam daret. Commonitionem itaque fratrum libenter audiens, ait: Si quem, inquit, lesi, humili supplicatione  ueniam rogo; et si a quoquam lesus fuissem, dimittat illi dicitur [Leg. Deus]; et ego ueraciter illi ex intimo corde dimitto. Cumque enim hec uerba iam moriturus explesset, commendabat se Deo et precibus fratrum suorum, atque in lectum corpore congregato spiritum exhalauit [a 1Kb] . Quo uiso perterriti fratres et iam tunc in angustia positi, Patris interitum suspirabant, scientes qualem habuerant Patrem, et nescientes qualem accepturi fuissent. Nemo enim, frater Modeste, cognoscere potest, nisi ille solus qui hoc experimento cognouit, qualis plerumque filiis miseria est, quod eis legitimus Pater aufertur, et uitricius [Leg. uitricus] consequenter infertur: propria mater occumbit, et nouerca succedit. Quod aperte manifestabant ille  due mulieres circa infantem uiuum litigantes in iudicio Salomonis regis Hierusalem. Fratres uero post hec secundum consuetudinem Patrum tulerunt corpus cari senioris, et cantantes atque orantes in ecclesiam deferebant: et ibi oratione completa leuauerunt corpus eius, et sepelierunt in sepulcro quod ipse sibi parauerat uiuens, fidem habens resurgendi in die aduentus Domini nostri Iesu Christi, cui gloria et potestas in eternum. Amen.





uITA METRICA Auctore eodem CANDIDO monacho.



PRAEFATIO. CANDIDUS fratri suo MODESTO.


 Hoc carmen cecinit Candidus ecce
Fratri quippe suo sponte Modesto,
Lecti commemorans inclyta facta
 Patris hic, abitum [transitum] hincque uenustum.
Quapropter rogitat hic quoque glebo [arator]
Promptosque et resides quosque legentes,
Formice ut tenuem farris aceruum
Huius non temere dente peroso
 Multum dilacerent. Sed magis orat
Submisso capite et pectore prono,
Ut frater socio hunc rite relegat,
Ursisque alitibusque abdicat atris.

Explicit prefatio Candidi ad Modestum, qui proprio nomine Bruun et Reccheo nuncupatur [Leg. nuncupantur].



INCIPIT uITA. CANDIDUS AD MODESTUM.



Ex quo me Pater ille senex fastigia uite
Eigil Baugolfi, quondam labentibus annis
Communisque Patris olim memorabile nomen,
Litterulis mandare iubet; post iussa beati
uota uiri, moresque graues animumque uirilem
 Ex tunc non piguit, nec nunc meminisse piget me.
Hinc iuuat, o frater, quo non prestantior alter,
Huius namque senis famosi culmina uite,
Que iuuenis iam, postque senex celeberrima uidi,
Rebus in eximiis queque interdum auribus hausi,
Relligiosorum ex dictis pia facta uirorum,
In cumulum congesta tibi sacrare Modesto.



Cap. I. Ducitur puer Eigil ad monasterium Fuldam.


Hic iuuenis Norica quondam regione serena
Nobilis exoritur: illic haud multa moratus
Tempora, progenis patriis euectus ab oris
Ducitur in siluam fagi de nomine dictam
Buchoniam: undisonus serpens ubi labitur amnis
Fulda, unde iste locus, ubi nunc ingentia cernis
Menia, prima olim nomen ab origine sumpsit.
 uentum est interea uaria per compita longe
Ad sanctum lectumque locum templumque dicatum,
Martyr ubi pro laude Dei Bonifacius almus,
Qui pro lege Dei duro succumbere marti
Quondam non timuit, digno ueneratur honore.



Cap. II. Presentatur Styrme abbati, et defertur ad scholam.


Proditur hicce puer uentus, pro postibus astans
Eigil, forte uiro qui tunc ditione regebat
Cenobium Fuldense humili sub menibus huius.
Quem mox blandiloquo Styrmi cum murmure uisum
Suscepit, lassisque suis complectitur ulnis,
Ac iuueni consanguineo dat basia pastor.
   Talibus auspiciis primeuis miles ab annis
 Christi cepit: abhinc qui sit post exitus, atque
Qui sibi iam fuerit iuuenili in pectore sensus,
Queque uiro succrescenti constantia mentis;
Si mihi uita comes fuerit, si spiritus intus
Corpus alet, lingua et solitum si munus habebit,
Progressusque dabit summa ac ueneranda secundos
Maiestas, eadem paucis superare camenis
Incipiam. Abbatis post hec subductus ab ede
Hic puer inberbis schole defertur ad arcem,
Lex eterna Dei semper, qua munere Christi
Discitur a pueris, seniorumque ore docetur.
   Nec mora continua cepit elementa parare.
Utque apis esuriens primo cum tempore ueris
 Enitens paribus uolitat per gramina pennis,
Campigenosque sibi certat decerpere flores;
Altius inde uolans, glaucas stridentibus alis
Nunc salices, nunc namque pirum platanumque ni[tentem
Floribus ore legit, tiliam feruore recenti hinc
Mellifluam satagit ceco sub condere tecto.
Haud secus hic iuuenis librorum carmine primum
Corticibus ueluti rasis quis pascitur acris,
Donec ui quoque non propria, sed munere Christi
Proficiens etate simul sensuque sagaci,
Pasci promeruit umbrati nectaris haustu.



Cap. III. Fit monachus et ordinatur presbyter.


Hinc etiam monachis iam tunc Fuldensidus herens
Moribus atque habitu, uite celestis amore
 Succensus, cum consilio fratrumque Patrisque
Iungitur, ac nitidis Christi succingitur armis
Signifer intrepidus Christi tutamine fretus.
Fit comes interea Patris fidusque minister,
Prospere cuncta gerens: supplex oracula cuius
Sepius una cum senibus spatiatur ad alta.
Sepe etiam ante omnes multa exspectante caterua
Iussus iura dabat, iterumque infanda uetabat.
Ac magna ingenii queque discreuerat arte,
Tempore non alio, meritis et dogmate clarus,
Felix patre satus quondam, felicibus annis,
Eigil hoc sortitus erat baptismate nomen.
Fungi promeruit ab Lullo presule sacro
Presbyter, infestis mundi direptus ab undis.



Cap. Iu. Catalogus abbatum monasterii supradicti.


 Contigit interea senio morboque peresum
Styrmen, qui fuerat primus fundator et abbas
Cenobii Fuldensis, ab hac quoque luce migrasse
Credimus, in lucem semper sine fine manentem.
Cuius post obitum concordi uoce boantum
Baugolf eligitur larga, Germanica proles,
Rite Pater precessoris porrectus ab ore.



Cap u. Metaphoram inducit peta.


Hoc nam cessante successit Monoceros [a 1Kb] , qui
Forte gregem sibi commissum 
Nescio qua fronte, stimulis agitabat ineptis:
Donec ui nimia pastum fontesque fluentes,
Dulcia namque loca et stabula alta coactus
Deserit, atque fuga regnis decessit auitis.
 Quid maiora sequar? tomi dum pondus in istis,
Si quis ab ore uelit peragrans hec cuncta referre,
Congeritur quodam instinctu grex omnis ab uno
Lanigero, circumspecte collectus in unum, et
Spem sibi direptam saltim uiresque recepit,
Atque iterum insolitum repedauit concite pastum.



Cap. uI. Regia cura circa fratres Fuldenses.


Hinc quoque sublato siluestri Monocerote,
Improuisa cito surrexit regia cura
Ludwici, qui semper erat melioris amator
uite, qui monachos casto dilexit amore.
Quem Deus omnipotens sospem de sede paterna
 Collocat et [collocet in] regnum lucis sedemque bea[tam.
Misit ab occiduo hic monachos qui maxime nostros,
Quin et finitimos fratres: hincque inde cubantes
Mores et studia et leges et dogmata patrum
Incepta incipere, et lapsa renouare monerent.



Cap. uII. Legatio fratrum ad imperatorem directa.


Subdimur interea, duro custode remoto,
Scilicet extremis, usque dum frater Adalfrid,
Unus ab occiduis, nostris comitatus ad alta
Fratribus, eximii subiens oracula regis,
Frustrataque loco et diro spoliata magistro
Fulde Patre pio, rursus uestirier orat.
Cui pia progenies contra sic ore locutus:
   uade age, consiliumque uoca, fratresque saluta.
 Et quemcunque uelint iuste riteque repertum
Expetito patrem, ex nobis concede labori.
   Dixerat, et letum clara dimisit ab aula.
Ille ubi percepit regis responsa potentis,
Atque hec ipsa suo uoluens sub pectore uersat,
Hortatur socios creber, iubet esse paratos,
Cogit inire uiam, et celerem per opaca locorum
Concite ferre gradum, per terras, gramina, limphas,
Per montes, uallesque simul, per densa ferarum
Lustra, lupus horrendum ululans ubi deuius ore
Sanguineo, sepe insidias sub corde uolutat.
   Nec mora, cumque dies noctis superauerat um[bras,
Titanisque rubens orbi lux alta refulsit;
Statim cum sociis missus de rege remissus,
 Ardua certatim pariter ad menia tendit
Fulde, parta quidem secum bona dona reportans.
   Interea latos uolitat pennata per agros,
Cenobii Fuldensis ouans adlabitur aures
Fratrum fama, boni, cursum rumoribus aptis,
Forte uirum ostentat, absque discrimine sospena
Confectum, leuique monet nil mente uereri.
   Hec adhuc memorans lictor de rege uenusto
Missus adit, nostrique simul cum principe fratres
Odilhoh, Reccheo [a 1Kb] et senior, iam functus; uterque
Presbyter et monachus, animo letique minores
Iussi tecta petunt: neque enim post tempora multa
Fratribus accitis, regis ita nuntius orsus.



Cap. uIII. Responsio imperatoris fratribus aperitur.


    Ludwicus rex pacificus Cesarque serenus,
uobis iam propria mandauit uoce salutem,
Et quemcunque cupit uestra concordia concors
Rite patrem, iusteque simul digneque repertum
Lesis luminibus uestro concessit amori.
   Dixit, et introrsus oris spiramina sepsit.
Nulla mora in medio supplex in rebus egenis
Fratrum congeries responsa ante ora ferentis
Corpore collapso genibus procumbit humi, mox
Grates persoluens dignas hec munera danti.



CAP. IX. Increpatio pete et exhortatio eiusdem.


   Quis tibi tum fraterna cohors in pectore sensus?
Imo talia uoluenti que mente uoluntas?
Quasue tremens cieras concreto corpore uoces?
Nonne uias simplex fratrum se flectit in ambas
Discolor, atque subintrauit discordia pone,
Turbataque ruit simpla concordia retro?
Talia si subeas ultra, o sociabilis ordo,
Concilia, tenui liceat te uoce monere.
Parce metu, solique Deo confidere disce.
Posce Deo placita, si scis; si poscere nescis,
Aut tibi si desit ueri sapientia uerbi,
Alma altaque fide regnantem cernuus ora,
Qui bona cuncta dabit, et nulli probra rependit.



Cap. X. Datur licentia aspirandi super abbatis electione, et consilium seniorum et abbatis electio.


   Larga quidem super hoc concessa est copia fandi
Fratribus, inque uicem dehinc respirare potestas.
Fit subito fratrum passim, concursus in unum.
Longis porticibus claustri confessio longa
Cernitur. Hinc uario uaria sermone leuata.
Concite prorupit in medium res dissona, circum
Fusa rotat, acuens uariis rumoribus iras
Infausta genitrice sata discordia proles.
An loquar, an sileam? uulgi sententia fatur,
Quod quis flammigero ualide contactus ab igne,
Ignem flammigero pauitanti mente ueretur.
Hicce Patrem petit hunc, illum namque ille reposcit,
Quem pars una cupit, refugit pars altera: longe
Compellare senem iuuenis, audetque uirum uir
 uocibus infestis duroque lacessere uerbo.
Nec iam quis proprium furtim testatur amorem.
Curritur ad solita saltim solatia uotis.
Omnibus in commune Deo prex alta refertur.
Supplicat obnixe ostendi fraterna uoluntas.
Dextera quid super hoc statuat manus Omnipotentis.
Perspice nunc precor, o confidentissime frater,
Ipse Deus rex perspicui possessor olympi,
Fidis quam facile miserans in rebus egenis
Consulit omnipotens, discors et futtulis amens
Ast heresis refugit, subito bipatentibus intrat
Leta quidem comitata fide concordia portis.
   At uero interea quatitur densissime signum ,
 Quo moniti fortasse animis non uiribus equis,
Ordine permixto fratres glomerantur in unum.
Exin more quidem solito fit lectio uersus,
Inde sequens tandem extemplo prece rite peracta,
Erupit in uocem grauiter pars ardua fratrum,
Ac salubri dehinc consilio, sic ore ferebat.
   Nos, o fida manus, uario turbante tumultu,
Sepe sub aduerso partim sudasse labore
Contigit. In commune tamen discrimina morbi
Mixtim nos tolerasse mali contingeret adhuc:
 Celsi fulminea subito ni dextera Patris
Desuper adueniens nostri miseresceret ultro.
Sed quia nos uoluit magni regnator Olympi
Hec iterum loca percipere, non linquere; nosque
Rursus in antiquam nostre conducere formam
uite; nunc anime, totis nunc uiribus esto
Quisque sue uiteque memor, presumite Patrem
Fratres qui ualeat, supplex licet ore recuset:
Non hunc, qui cupit atque nequit, licet ore reposcat,
Moribus insignis pariter cum dogmate sacro ac
Mente pia, digne tantam precedere turbam.
   Hec memorans circumspecte pars ardua Patrum
Extulerat, ea dein repetens quoque cetera prona
Contulit, inque uicem spisso sermone reformat.
   Haud mora continuo concordi mente uetustus
 Poscitur in Patrem Norica regione serena
Nobilis adueniens olim et paruissima proles
Eigil, tuncque grauis ueterum scrutator auorum.
Quoue reluctanti, sedato pectore pauca:
Fraternum ante quidem nobiscum fedus inisse
Te meminisse decet, socium miserere tuorum, et
Si quid habes uirtutis, ait concordia fratrum,
Corporis atque anime precibus neu subtrahe nostris.



Cap. XI. Excusatio eiusdem, et obiectio fratrum, et consensus senis.


   Tunc quoque longeuus, commoto pectore contra,
Nonne uides quod hoc corpus effeta senectus
Deprimit, exagitatque caput, uestigia torquet?
uisus languescit, lacerat precordia tussis,
Corporis ac totos quatit eger anhelitus artus?
 Solus quapropter, fateor, subsistere tanta
Pondera non ualeo. Senior sic ore repugnans
Dixerat, et luteos lacrymis perfudit ocellos.
   Desine plura, Pater, inquit, et cede petenti huic
Cenobio: non, oro, senem te cura refringat.
Huius namque operis fratrum concordia tecum
uiribus infessis pariter sufferre laborem
Sponte subit, nec te solum sub fasce dolere
Sustinet. Hincce senis durum mollescere cepit
Pectus; et hinc fratres dictis affatur amicis.
   Non me uelle fugam mihimet pro laude pacisci
Huius profiteor operis; nec terruit hoc cor
Horridus iste labor: sed debilitata senectus
Terrebat, morbusque tumens, et pestifer hostis.
 Nunc iam cedo equidem iussis, ac iussa facesso.
Tu tamen interea pariter, concordia fratrum,
uiribus infessis mecum partire laborem.



Cap. XII. Itur ad regem super abbatis confirmatione.


   Hec ubi dicta essent, uerrat fraterna potestas
Fratres ac socios proprio de corpore lectos,
Qui cum Patre simul nouiter seniore recepto
Regis ad eximii super hoc decreta recurrant.
   His quoque compositis pergunt, comitatur Aaron
Primus ab his, misit solers quos regia cura
Ad nostrum commune bonum sub tempore, quo nos
Improbus atque minax demum furialibus ausis
Monoceros iam cessauit terrere fugaces.
   Solibus hinc etiam nonnullis rite relectis,
 uenit ad occidua hec eadem legatio rura,
Cesaris antiqui supplex oracula poscens.
Tum namque occiduus monachus et presbyter alti
Regis ad adspectum prior inuitatus Aaron
Progreditur, causasque uite fratresque uenisse
Fuldenses, humili coram sermone patenter
Rege aperit, atque ante fores adstare reclusis
Quos cum pro foribus Cesar presensit, ut intrent
Dicitur. At senior fratrum stipante caterua
Intrans procidit ad genua, genibusque uolutans
Una cum sociis, uultum regnantis honorat.
Nec mora continuo, dextra innuit ipse nitenti,
Atque astare iubet: prior et sic incipit ipse.
   O nati, fratresque mei, lectique parentes,
Spes patrie, nostrique decus et gloria regni,
 uos horrenda nimis ante discrimina pestis
Lethifere urgebant: saltim nunc eruta corda
Erigite, mestumque metum secludite: uestra
Regula quod doceat, intento corde tenete.
Ipsa est porta atque arcta uia, que ducit ad alta
Regna poli; contendite nunc intrare per illam!
Ut per eam modo currentes, ueniatis ad illum
Qui uos de tenebris miserans et carcere ceco,
Non meritis, produxit in admirabile lumen.
Currite nunc, fratres, uite dum lumen habetis,
Neu tenebre uos preripiant. Ante omnia pacem,
ueram pacem, inquam, sine qua nec munus ad altar
Proficit allatum,  seruate, monebo.
    Hec dicens aliaque simul longo ordine multa,
Quem uobis optastis, ait, producite Patrem
Fratres, Canitie subito conspersus Eigil
Pergitur in medium, constanti mente uetustus.
Regis ad imperium propius processerat ultra.
Progrediens, quem ut conspexit, rex arduus infit:
Istene pastor adest, quem omnis concordia fratrum
Concors prouehit, atque probat uno ore canoro? at
Regis suppliciter pauca legatio fratrum,
Iste est, o bone rex, nunc inclinata recumbit
In te summa eadem: tantum decerne tenendum, o
Spes nostra nostreque decus et gloria uite.



Cap. XIII. Confirmatio regis et instructio eiusdem.


   Ecce senex iste hic presens, quem poscitis astat.
 Hunc habetote Patrem, hunc fratres seruate paren[tem.
Tuque tuos addisce, Pater, seruare minores
Omni cum studio, inque uicem pia federa solers
Iungere semper ama; retro de pace ruentes
Corripe, ne pereant, suaui reducique salubri
Ad pacem repedare doce. Discretus in omni
Re quoque causidicus sunto: quod condita norma
Communis doceat intento corde teneto.
Ecce ibi repperies fixum quid pastor ouilis
Preuius, atque tener quid dehinc post terga sequens [grex
Exsequitur operis, pariter qui pastus obesis
Lanigeris prosit teneris, qui congruat agnis.
Nec minus ordine composito scrutator auarus
 Que egris debilibus maneat, que cura fouendis.
Hanc Benedictus ouans sacro spiramine plenus
Legem Constituit, monachorum rite magister,
Seruandumque suis secum mandarat alumnis.
Hanc tibi nunc committo equidem, tu percipe nor[mam.
Atque in ea totum, o pastor, sub federe firmo
Cenobium Fuldense, bona exhinc omnia circum
Queque loca ipsius iam decernoque tuenda.
Hec ait, et fratrum precibus rex inclytus almis
Expetitis, in pace simul dimisit abire.



CAP. XIu. Reuertitur per Moguntiam Pater Eigil.


   Post hec inde means, socium comitante caterua,
Iste Pater letus gressum direxit ad urbem,
 Quondam opulentam opibus, opere constructa ue[tusto
Apparet que namque super glacialis aquai
Ripam Rheni: in quem fluitans turgentibus undis
 prolabitur amnis
Mogoin, ex quo, ut fama sonat, Moguntia dicta est.
   Haistolfo interea uenit gratissimus hospes
Eigil pontifici sacro Moguntiacensis
Ecclesie, condigno etiam susceptus honore.
Primum ducitur ad templum, precibusque peractis
Presulis occurrit subito conspectibus, inque
Oscula pacis iens pronus, dignanter adorat.
 Postquam consedere simul prouectus uterque
Temporis etate, pariterque in dogmate claro
Legis iustitie presul, pastorque uetustus,
Adueniens prior urbis apex, sic incipit ore.
   Nos, pater, in primis laudemus Cunctipotentem,
Atque olli grates dignas dicamus ouantes,
Qui sibi nos proprio deuotos munere uernos
Una cum sociis sospes conduxit in unum.
Preterea te nosse decet que pondera quondam
Quamque importuna temet pressere, tuosque
Consocios, indiscreto regnante tyranno, et
Maxime nunc, quia te uoluit regnator Olympi
Notis preficere uigili tutamine mandris:
Ne quandoque, Pater, subiectos more prioris
Exagitans, ex his forte indignatus aberres.
 Non te decipiat falsa et fugitiua potestas
Secli pompiferi, nec te pomposa uirago
Possideat. Iram cohibe; fuge nomen auari;
Omnia fac cum consilio: sic Idida quondam
Basileos Solime repetens, sic legifer ipse
uester ait; et post factum te pena reorum
Non cruciet, nec uerba dehinc tibi dira manebunt.
Consule quosque tuos, pastor, pietate paterna;
Consule quosque tuos fratres: quia sepe minori
Optima queque bona, rerum qui condita presens
Inspicit Omnipotens, pandit, dignaque reuelat.
 Sepe quidem stropha mentem confundit inanem,
Hostis peruersi retro feriente sagitta:
Aut ita subripiet, sensumque interpolat error
Humanum, quia nullus adest in carne manens uir,
Ut homo, qui nunquam non falli possit in ista,
Quamuis magnifice ingenio quis polleat alto,
Utque ille interdum, sophia quis acrior exstat,
Ingenio maiorque manet, quid mente retunsa
Falsum concipiat; contra et quid rectius atque
uerius ide minus sapiens meritique minoris
Cordis in hospitio interdum presentiat: inde at
Nullus in hac uita positus, sit spes sibi, nec se
Consilii alterius tumide non dicat egere;
Cuius iudicium, etsi non zabolica fallit
Gannatura [b 1Kb] , tamen laqueos hinc inde tumoris
 Non facile superat grauiores. Hec ita Patri
Commemorans, aliaque simul longo ordine presul,
Statim iussit adesse uiros, qui rite ministrent
Undam, qui Cererem, Bacchum, mensasque repo[nant.
Ipse autem interea sacram spatiatur ad aram
Cum clericis alta acturus modulamina misse.
Laudibus expletis Christi, uenerandus honore
Presul perspicuo patulam suscepit in aulam
Abbatem comitesque suos; manibus data lympha
Funditur, et coram subito fit mensa reposta,
uate atque hospitibus, epulis onerata uenustis.
His ita confectis, successit lectio sacra,
Quam presul solito tetigit summo tenus ore,
Interdum satians supera dulcedine ciues.
 Hac namque explicita mussabant ora uirorum
Dulcia colloquia: resonans pax undique circum.
Fusa uolat, penitus fit letus in aula
Urbis apex, pastorque senex, cunctique minores.
Amborum quoque tripudio uersantur in alto.
Hinc Pater iste pius, fratrum gyrante corona,
Post epulas, post colloquia, post pocula leta
Submisso capite saltim diuortia letus
Nota potens, a pontifice benedictus abibat.
   Non multi fluxere dies, nec tempora multa
Preteriere, dehinc fratrum genialis aceruus
Cum Pater unde ierat, iterum remearat eodem.
uentus [c 1Kb] namque senex famosi nominis Eigil
Cum sociis digno primum collectus honore,
Fratribus a propriis altam defertur in edem,
 Christi martyr ubi compta requiescit in arca,
Quondam cum sociis telo sopitus acuto.
Hinc, prece completa, monachorum conflua turba
In parte occidua templi seniore reuiso
Statim prona ruit, Patrem de more salutat.
Qua resalutata, propius accedere contra
Namque iubet, pacemque iniens, atque oscula figens
Congrua; more Patrum pariter cum fratribus ipse
Dauidice subito cecinit modulamina Muse.
En quam dulce bonum, fratres, quamque ardua [semper
 Letitia longe bilis rancore remoto,
Moribus in sanctis communem uiuere uitam!
   Hoc quoque carmine completo, diuortia lassus
Abbas progrediens adiit optatus, euntem
Prosequitur turba mixtim, iuuenesque senesque.
Inspiciunt gaudentque simul, ardentque tuendo.
Illum namque diem Pater idem letus in omni
Letitia cunctis secum disponit habendum;
Fratribus ostentans penitus precordia leta
Corporis effigie, lingua, uultuque micare.



CAP. Xu. Infecta basilice opera peraguntur.


   Hic homo cepit adhinc magno pietatis amore
Ecclesie mundare loca, pauimenta refundi
Constituit, quadrata locans altaria circum.
Fixerat in summo petris contecta politis
 Arcubus idem Racholfo [a 1Kb] dictante magistro.
Et monacho, fratrumque simul sine felle ministro.
Cuius te meminisse rogo, cunctosque legentes,
Hoc opus ut Domini pietas requietis honorem
Ipsius anime tribuat, lacemque perennem
Conferat. Ut dixi, hoc ipso dictante magistro,
Et monacho, fratrumque simul sine felle ministro.
Arcubus atque interpositis hinc inde columnis
Binas magnifice erexit pulchro ordine cryptas.
Quarum prima quidem spectans intendit Eoum.
Ternis luminibus Oriens, ubi lucis ab axe
Signifero pluuia tempestateque sonora
Disiecta primum radios sol aureus orbi
Terrigeno spargit; unam que continet aram
Interius comptam, sanctorum rite patronum
Relliquiis, quos inferius subnectere mens est.
 Nec minus hoc speleum capitis in uertice gestat
Altare, sanctus quod iam sub tempore prisco
Consecrat ipse suo Bonifacius Omnipotenti,
Que super addita sunt, alii sacranda relinquens.
   Ast aliud quoque nobiliter, ubi martyr adest nunc
In parte occidua constructum cernitur antrum
Multum diues ope, interius spoliisque piorum,
Ternis prospiciens fixis post terga fenestris.
Obscuratus hinc atque hinc clausisque duobus
Solis ad occasum, qua Phebus more recepto
Mergitur in solitum uergens lux aurea callem,
Lustrandoque rotat iterum tollendus in ortum.
Hoc summo in capite, duris pre uiribus aram
Fortiter insistens pedibus nam sustinet, in qua
Christi martyris eximii nunc membra locata
 Cum sociis quoque sacra manent sine fine beatis.



CAP. XuI. Inuitatur pontifex ad dedicandam ecclesiam.


   His ita constructis, mox inuitatur ab omni
Fratrum consilio digne fratrumque parente
Haistolf sacrandam metropolitanus ad edem.
Interea quoque fama uolans, rumoribus altis
Excitat ad laudem Christi multorum Christicolarum
Concite corda pia, ueniendumque: ecce repente
Non mora digreditur propria de sede sacerdos,
Primum progrediens metropolitanus, et exin
Turba sacerdotum, abbatum, comitumque potentum,
 Ordinis atque etiam gaudens hincque inde minoris
Ad tam magnificum et sanctum sub tempore festum,
Disposito, cum ui multa confluxit in unum


CANDIDUS AD MODESTUM.


Perspice nunc, frater, quo non prestantior alter,
Mentis luminibus, mecumque hec numina firma.



CAP. XuII. Dedicatur ecclesia, et translatur corpus martyris Christi Bonifacii.


   uenerat alma dies radio illustrata corusco.
Solis perpetui presul processit ad aulam
Sacrandam; tunc relliquie tolluntur in altum
Condende interius. Precesserat ordine claro
Pontificalis apex, rubra uexilla triumphi
Regis magnifici pariter tolluntur in auram;
 Luminibus roseis apte stipata deinde
Turba sacerdotum, monachum, comitumque poten[tum,
Ordinis atque etiam clamans post terga minoris
Consequitur, Christumque uocans ter uoce tonan[tem.
Inuitatur enim Christus uirtute potenti,
Ipsaque sancta Dei genitrix uirgoque Maria.
Compellantur in auxilium celestia uotis
Agmina, sanctorumque dehinc exercitus omnis.
Cumque etiam his precibus ternos expleuerat orbes
Presul, et ipsa sequens pariter leto agmine turba
Protinus ante oculos plebis, oraque uirorum
Regi uirtutum, regis precone iubente,
uictorique Deo patuerunt limina templi.
    Ingreditur presul diuino numine ductus,
Presbyterique simul intrant areque ministri,
More suo interius acturi iussa potentis.
Importantur enim letis uallata choreis
Sanctorum spolia. Exterius nam cetera turba
Insistens precibus, altis exclusa respectat,
Donec cuncta bonus famulis altaria presul
Consecrat altithroni regis presentibus absque
Quinis, que mihimet iterum memoranda relinquo.
   Protinus interea rursus, lictore iubente,
Panditur alta atque alma Dei domus omnipotentis.
Irruit agmen ouans plebis, subito quoque semet
Inque uicem ualuasque intro pressere ruendo.
Dextram namque tenet dextra, inducitque uirum uir,
More laicorum porgentes basia buccis.
 Hinc sopito etiam et turbis clamore remoto,
Ecclesiasticus hinc atque inde collectus in unum
Martyris ad tumbam extemplo conuertitur ordo,
Que tunc noscitur in medio consistere templo.
   Plebs quoque testis adest presens, fit testis et ipse
Conditor omnipotens, qui maiestate perenni
Semper ubique manet, eiusque exercitus omnis,
Quod eadem ipsa hora aduentus tunc numinis alti,
Qua rapitur Christi martyr de sede priore,
Perspicue in sacra multis innotuit aula.
   Presulis interea insistit ueneranda uetustas
Haistolfi precibus, Christi solamina poscens,
 Ut opus inceptum diuino munere sacrum
Cum sociis sacro possit concludere fine.
   At post hec propius Christi tutamine fretus
Idem presul iens, tolli uenerabile corpus
Instruxit: leuat ipse prior, hunc uoce ualenter
Hymnum magnifico laudis nidore refertum
Gignentis, Genitique simul, ac Spiritus almi.
   Te ergo Deum laudamus, te Dominumque fate[mur,
Te genitorem perpetuum terra ueneratur.
Cuncta tibi angelicus astans mirabilis ordo,
Namque poli cuncteque potestates uenerande,
Cherubin quoque Seraphin pariterque uerenter
Iure tibi soli incessanti uoce reclamant:
Sanctus, sanctus, sanctus enim Dominus Deus unus
 Sabaoth: celi magna tellusque replentur
Dona [Leg., Doxa] perpetue maiestatis: quoque [temet
Cetus apostolicus pollens, atque inclytus ordo,
Teque prophetarum numerus laudabilis, eque
Te nitidus testum laudat exercitus ardens.
Ecclesia te sacra canit diffusa per orbem,
Maiestatis enim Patrem immense uenerandum,
Atque tuum proprio uerum de pectore Natum,
Sanctum nam Paracletum equali numine flatum.
Tu doxe rex ac lucis, lux ardua Christus.
Tu genitoris es eternus sine tempore natus.
Tu hominem suscepisti mundum ad liberandum,
uirginis atque uterum non horruit alta potestas.
Deuicto mortis stimulo tu uictor ubique
 Fidis, nam miserans reserasti regna polorum.
Tu Patris in dextra regnas uirtute perenni,
Desuper adueniens certus namque arbiter orbis.
Te petimus proni, proprios defende colonos,
Mundi quos proprio redemisti sanguine Soter.
Saluum fac populum hostis de fauce reductum.
Atque tuam dignare, Deus, benedicere sortem.
Auxilioque tuo rege sublimato per euum, et
Omni quippe die temet benedicimus alte.
Laudamusque tuum cuncta per secula nomen.
Hacce die nos, Christe potens, dignare tueri;
Neu nos commaculent spurce contagia uite.
O nostri miserere, Deus, nostri miserere,
Sitque tua circa nosmet miseratio larga,
Corde quidem fixo ueluti confidimus in te.
 In te, summe Deus, spero, non turber in euum.
Hunc hymnum subito trepidus suscepit ab ore
Pontificis forte simul ecclesiasticus ordo,
Altithrono cantans alto modulamine laudem.
   Nam feretrum loculi, sacra quo martyris almi
Membra inclusa iacent, in prima fonte gerentes
Ambo graues, amboque senes, Haistolfus et Eigil:
Scilicet a tergo pariter monachusque sacerdos
Ercanberctus Baugolfi germanus, et abbas
Theolgarius: Bruunwarque [a 1Kb] , simul Rabanus et ipse
Presbyter et monachus, multorum iure magister.
 Ibant equati numero, Christumque canebant.
Cumque quibus admista pars hinc atque inde piorum
Presbyterum, turbaque premens cum lumine circum,
ui multa loculum gaudet contingere dextra.
   Regia quippe uia pannis candentibus apte,
Regis perpetui magnum que ducit ad altar,
Strata fuit illuc idem, quos ipse sacerdos
Ercanberctus ouans Christi deuotus amore
Martyris exhibuit, ostro peplumque rigentem
Insuper accumulans auxit per seque, suosque.
   His ita perceptis gressum porrexit ad aram
Pontificalis apex, magno comitatus honore,
In parte occidua Romano more peractam.
Eleuat interea populari uoce repente
Aduena plebs Kyrie eleison; fit clamor ad astra.
 Christicolis ardent penitus feruore recenti
Numinis infusi. uerum, mirabile dictu,
Tu scis non solito laudis uox omnibus equa
Efficitur, lacrymas profundunt gaudia mentis:
Letitie lacryme, et cantus miscentur in unum.
Hinc aliud cecinit simili moderamine carmen
Sors Domini, magna laudis dulcedine plenum
Gignentis Genitique simul ac Spiritus almi
      In celsis Domino gloria magno
      uoti sitque boni terrigenis pax:
      Laudamus quoque te, et sanctificamus
      Propter magnificum et decus altum.
Hec tam quippe diu celse iubilatio uocis
Personuit, donec saxoso membra sepulcro
Includunt, clausaque dehinc pausanda relinquunt:
 Hoc namque occidue martyr tumulatus honore,
Altithroni regis compta iacet altus in ara,
Absida quam super exstructa namque imminet ingens:
Quamque egomet, quondam hac Christi nutritus in [aula,
Presbyter et monachus Bruun uilisque magister,
Depinxi ingenio tenui, paruaque Minerua
Formans expressi uarios ferrugine uultus.



CAP. XuIII. Supplicatio pictoris et pete.


   Cuius quemque rogo meminisse legentem
Hoc opus, orando Dominum pietatis amore
Ut scelerum ueniam fidens mereatur ab illo,
Qui non uult quemquam peccati morte perire:
Sed magis ut rediens uiuat uirtutibus almis.
 His quoque patratis summe celebratio misse
Laudibus intonuit dignis: qua rite peracta
Lassi cum sociis, multa crepitante caterua,
Haistolf atque Eigil ducti sub tecta recurrunt
Menibus en altis presul conuiuia letus
Pastor et ipse simul: utrorumque inde minores
Mox adeunt, Patris celeres tum forte ministri
Dona ferunt Cereris multo sudore canistris.
Quesita ast alii uario nidore respersas
Instant ferre dapes; alii namque inclyta uitro
Ordine composito miscebant pocula Bacchi.
 Nec minus intererat epulis simul alma paternis
Lectio: namque cibus fortis solidusque uirorum,
Intentos satians superi pinguedine uerbi.



CAP. XIX. De crastina dedicatione et reliqua.


   Crastina cumque dies fuscas dimouerat alas
Noctis, et umbrifera nebula concederat aruis,
Euolat hospitio solis iam luce retecta,
Cum sociis iussus Humberet chorepiscopus antra ad
Ecclesie sacranda duo, que luce reliquit
Hesterna presul. Primum quod spectat Eoum,
Pontificis uice, rigido conspectus in ostro,
Aggreditur speleum saltim: quo nempe sacrato
Uno cum titulo, simili mox ordine sacrat
Solis ad occasum spectans, quod respicit antrum.
Excipiuntur enim infecta hinc altaria bina.
 Unum qua Martyr media testudine templi
Ante fuit, aliud qua Styrmi corpore quiescit
Ac digna Liobgid pausans Bonifacio [Forte, Bonifacia] [neptis,
Sola iacet busto mulierum sorte sepulta.
Que rediens uno Iacobi simul atque Philippi
Cum titulo presul uenturo dedicat anno.
   Ut liceat dictis summam comprendere paucis,
Hanc aulam Haistolf presul Moguntia censis
Ecclesie Christi primeuis miles ab annis,
Cum magno studio ac magno pietatis amore,
Insuper et magno sanctorum sacrat honore,
Ordine predicto complens promissa petenti.



CAP. XX. Commemoratio Rabani magistri et operis eius.


    Huius nempe diem numerumque ac tempus et [annum,
Officia pariter, sanctorum et nomina partim,
Quem supra tetigi, Rabanus iure magister
uersibus obtitulat, partim sermone retexit.
Panso equidem cuius nunc hic ordine dicta
Florigera huic operi dignum infigenda putaui:
Quatenus in libro hoc memori narranda relatu
Illesa intactaque simul seruentur in euum.
   Hec tibi, frater mi coram solemnia presens
Ut uidi, ut sensi, ut super hec addiscere quiui,
uersibus exposui: iam nunc hic limite facto,
Que superaddita sunt, alii scribenda relinquo [a 1Kb] .



CAP. XXI. De edificatione basilice rotunde, et designatione eiusdem structure.


    Hec ubi facta at sunt, instat prudenter ubique
Sedulus addiscens communis gaudia uite
Eigil, subiectis sacro connexus amore,
Fratrum consilio, paruam qua corpora fratrum
Hinc defuncta iacent deuote namque rotundam
Condidit ecclesiam, latitans qua peruia crypta
Sub tellure latet, una que rite columna
Incipit, ac supra octonis subrecta columnis,
Prepulchre in summo lapide concluditur uno.
Hoc opus hoc etenim diuino munere docti
Pastor, et ipse simul infantum doctor honestus
Cum sociis iaciunt alto sinuamine mentis,
 Nescio quid magni fingentes arte fecunda,
Quod tamen ipse reor, salua menteque fideque,
Istius Ecclesie et Christi preferre figuram.
   Templum quippe Dei sanctum est, quod Paulus [aperte
Christicolas esse Christi uas personat ipse.
Cuius tecture princeps et conditor astat
Arbiter ipse Deus, fundamentumque, columna
Inconcussa manens semper uirtute perenni.
Qua fidei merito nunc hic plebs aduena Christo
Subrigitur, templumque Deo conglescit [b 1Kb] in almum
Quod uero in summo lapide concluditur uno,
Edocet ipse monens, intenta mente rogandum
Egregius doctor, ut qui uirtute potenti in
Nobis cepit opus placitum, dignetur in altum
 Perficere Iesu, donec manifesta micando,
Ac famosa dies Christi procedat in orbem.
Octone interius stantes hincque inde columne,
Totque beatitudinibus aptantur, ut apte
Quique quater bina hec complentes dicta Tonantis,
In hac ede Dei fulcra mereantur haberi.
Circulus ecclesie qui nullo fine rotundus
Clauditur, interius complectens commoda uite,
Spem quoque uite perpetue regnumque perenne, ac
Premia mansura post hanc signare uidetur,
uitam quis iusti merito uittantur in euum.



CAP. XXII. De eiusdem ecclesia dedicatione, quam cemeterium uocant, etc.


   Hoc igitur templum Domino quod condidit almo
Impiger ille senex, metropolitanus ab urbe
 Digrediens Haistolff, Turingea rura petendo,
Tempore disposito cum ternis dedicat aris.
Cuius et ipse simul infantum doctor opimus,
Quem sepe posui, digne, docteque, pieque
Officii numerum, tempus, annumque diemque
Cum sanctum reliquis uaria complectitur arte.



CAP. XXIII. De claustri structura, et infirmitate abbatis.


   Ast opus ecce nouum senio depressus acerbo
Exorsus, tandem subito fit mentio claustri.
Consilium subeunt quidam, dant more prioris
Constitui. Ast alii depromunt more Romano
Solis ad occasum satius, ubi martyr opimus
Pone iacet. Huic consilio cessere priores,
Atque huic suppliciter consensit cetera pubes.
    Quidnam plura loquar? Statim mensura laboris
Tenditur, effossoque solo fundamina ponunt.
Feruet opus, animosque simul uiresque ministrat.
Cunctis par cura, atque operis concepta uoluntas.
Quod tamen infectum post se compleuerat alter.
   Protinus interea magni discrimine morbi
Corripitur, cessitque cito uiolentia lassis
Artubus. Increpuit mussans concordia fratrum
Cum gemitu Patris inuiso perterrita morbo.
Et tamen ille sibi collectis uiribus ipse
Corporis hospitium tenui uirtute dehiscens,
Primus namque aperit, propriis manibusque reclusit



CAP. XXIu. De obitu et sepultura, et epitaphio ipsius.


   Hinc magis atque magis feruet, mortemque mi[natur
Effera uis morbi, tandemque urgente dolore
Ductus ad extrema est, sistitque in limine lethum.
Quem circum glomerati omnes, hinc cominus atque [hinc
Namque senes iuuenesque astant: prex alma refertur
In commune Deo cari pro flamine Patris.
Tum fratrum precibus saltim commenditus [a 1Kb] , ac sic
In lectum moriens lassos protenderat artus,
Undantemque animam superas proflabat ad auras.
   Hoc obitu concussi animo, altusque per omnes
It gemitus, queritantur hic genitoris amissa
 Gaudia. Sed huius gerere quod [quid] namque [potes uir,
Cum sua cuique dies atque irreparabile tempus
Certum iure manet. Solita sic lege priorum
Hic obiit, aliisque loca hec tutanda reliquit.
Exin more Patrum fratres mox quippe cadauer
Exanimum templi orantes sub tecta ferebant.
Inde interque manus sibimet, quem fecerat ipse,
Poscentes requiem, tumuli sub domate condunt.
Cuius epitaphium celebri cum dogmate iam tunc
uersibus expressit noster Rabanus ouando
Et Pater et pastor, meritis et dogmate celsus.



Commemoratio cari Patris et pastoris.


   Cernis quam nichil est, cernis, mi frater amate,
Secli fluctiuagi uana et peritura potestas.
En iacet obtectus tumulo, quem plurima quondam
 Turba senum iuuenumque simul stipata tegebat.
Sed licet ad presens careat affectibus istis,
In fratrum precibus semper letatur honestis.
Hec nam conditio misera, diraque sub aura
Condita fama [Forte, fata] manent cunctis mortalibus [egris.
Hanc legem iure primi meruere parentes,
Unius ob culpam hanc reges proceresque potentes,
Diues, inops; dominus, seruus; contractus, egenus;
 Insons, sonsque capit; nec habent discrimina finem.
Lethifera hec rapidus usque dum fortis et ardens
Ultimus ille dies nebule clangoris et ire
In commune rapit totum sub tartara mundum.
   At Pater hic genitale solum, patriamque parentes
Infans postposuit, Buchonica rura petiuit.
Iustitie gradibus paulatim prouidus, hicce
In hac ede locum diuino munere celsum
Promeruit; nulli ueterum pietate secundus.
Hunc ita nutribat geminis discretio mammis
Mater uirtutum, summo sit gratia Christo,
Ut nec sponte suos unquam terrore uidentes
Preciperet, nec ab his unquam conterritus iret.
Auribus admitti spreuit prudentia Patris
Friuola uaniloquum: nec huic insomnis et atra
 Suspicio, incautos torquet que maxime quosque,
Preualuit. Sed nec facile commotus in ira,
Dira et flammiuoma mentis incendia prompsit.
Hic acies geminas flectens diuertit et aufert,
Hostis pestiferi prorsus neu uana uiderent.
Penituit alte, si quem conspexit inertem
uela dare, nimiumque fugam, tetrumque timorem
Ipse sui blando sepe compescuit ore.
Hinc etiam sopita fuit hincque inde maligna
Infausta genitrice sata discordia proles.
Nec poterat exhinc fratrum concordia rumpi.
Huius strenuitas Fuldensis cenobii res
Non tulit in partes rapere, nec torua potentum
Lumina, nec procerum tumidos horrebat honores.
Noxia queque uetans, uetuit sed maxime fures,
 Insequitur pansaque mala, constanter agendo.
Cacopragmones [b 1Kb] hic rite procul expulit a se.
Hic decus, hic nostre fautor et gloria uite
Exstitit, hic operis nostri nostrique laboris
In hac ede Dei salubri cum dogmate Ne.
   Huius te meminisse, rogo, cunctosque legentes,
Hoc opus, ut Domini magna et miseratio larga
Hunc in perpetua requie conseruet in euum.





APPENDIX In qua refertur Eigilis epitaphium duplex, et libellus supplex a monachis Fuldensibus Carolo Magno porrectus.

 1. Hoc loco referre iuuat Eigilis abbatis epitaphium duplex, unum a Rabano, alterum ab ipso Eigile compositum. Candidus utrumque exscripsit, et Rabanicum quidem cum hoc titulo:


Epitaphium EIGILI abbati ab Rabano dictatum.

Ingrediens, lector, perparui domatis antrum,
   Cerne legens titulum, nosceque fata uiri.
Abbas iste fuit famosi nominis Eigil,
   Qui iacet in tumulo, sed super astra manet
Hoc quoque cenobium rexit feliciter ipse,
   Multaque facta bona rite peregit ouans,
 Martyris ergo sacra cum presule transtulit ossa,
   Ac binas pariter has dicat ecclesias.
Post hec alta petit, animamque ad sidera misit,
   Corporis infirmi membra locauit et hic.
Huic quoque Rabanus, uilis successor, amando
   Conscripsi hunc titulum. Christus utrosque iuuet.
   Alterum condidit Eigil ipso ad modum epitaphii
Damasi pape, quod itidem retulit Candidus, prout
sequitur.


uersus quos ipse abbas Eigil dictauerat sibi.

Abbas hic Eigil tumulatus sorte quiesco,
    Qui dudum multis notus in orbe fui.
Hicque mea paruo clauduntur membra sepulcro,
   Quod uiuens ipse construere studui.
Hic Dominum exspecto, qui soluet uincula lethi:
   Cum ueniet, credo, surgere me faciet.

2. Addam etiam libellum supplicem, quem feruente Ratgarii schismate Fuldenses monachi obtulerunt Carolo Magno. Quod egregium antiquitatis monumentum illustrandis tum Eigilis abbatis, tum monastici ordinis rebus non parum conducit. Exstat in lib. II Antiquitatum Fuldensium cap. 15 modo subiecto.


Supplex libellus monachorum Fuldensium Carolo imperatori porrectus.


Hec quoque cenobium totum Fuldense rogauit
   Augustum Carolum iura nouare sibi.
Que cuncta honesta censebat Cesar opimus,
   Et uotum precibus iussit inesse piis.

 In primis petimus pietatem tuam, clementissime imperator, quod liceat nobis orationum, psalmodie et uigiliarum modum tenere, quem patres nostri habuerunt pro amicis nostris uiuentibus atque defunctis, id est quotidianam precem pro te, domine Auguste, et pro liberis tuis, et pro omni populo Christiano. Quam mane quando in unum conuenimus, et capitulum de Regula coram fratribus legebatur, exsurgentes post lectionem, ter uersum, Deus, in adiutorium meum intende, adiuncta Gloria Patri, cantantes flexis genibus psal. L cecinimus, simul cum uersibus et collecta. In secunda quaque feria uniuscuiusque septimane, orationem pro omnibus eleemosynas nobis tribuentibus, id est eumdem psalmum L, quem tota congregatio, iuxta corpus beati martyris simul prostrata, cantauit, cum oratione Dominica, et uersibus. Pro defunctis ergo fratribus nostris commemorationem illam, quam quotidie bis habuimus, id est post matutinam celebrationem et uespertinam, que est antiphona uidelicet  Requiem eternam, et prima pars psalmi, Te decet hymnus Deus, uersus et collecta. In Kalendis uero omnium mensium, unam uigiliam et L psalmos. Pro Sturmi quoque abbate et fundatoribus monasterii istius, in anniuersaria obitus die, unam uigiliam et unum psalterium, per singulos annos.

II. Quod presbyteris concedatur missas sepius celebrare, et quod spatia eis ad hoc dentur, sicut a maioribus nostris dabantur. Quodque illi ad sacrum ordinem eligantur, qui eruditi sint uerbo, et sancta conuersatione probati; et nec fures, nec scelerati, et qui sacerdotii iuris penitus ignari sunt.

III. Ut sanctorum honor et festiuitas non detestetur, sed in uigiliis et missis eorum digna commemoratio fiat; et quod in his festiuitatibus, quibus maior ueneratio conuenit, fratribus ab opere ad lectiones et psalmodiam uacare liceat, sicut apud maiores nostros licitum est: id est in festiuitate sancte Marie, et duo lecim apostolorum, sancti Stephani et  sancti Laurentii, et ceterorum, quorum memorie apud ecclesias Germanie celebres fiunt: nec non et eorum, quorum corpora in his regionibus habentur.

Iu. Quod communicationem fracti panis ante cibum quotidie sumere non respuatur, secundum exempla precedentium Patrum.

u. Quod infirmorum maior cura sit et miseratio, senum uidelicet et debilium; neque penuria uictus affligantur, neque uestitus paupertate conterantur; et nec ineptiis aliquibus uexentur, ita ut nec bacalum eis pro sustentatione ferre liceat, nec ad inclinatorium, quod nos formulam dicimus, morando herere: quia cecus et claudus non possunt sine sustentatione baculi bene incedere; nec decrepitus sine formula genua flectere. Hoc rogamus, ut tales propter fastidium de monasterio non eiiciantur, ne forte in cellis sub laicis constituti, sine confessione et necessario uite uiatico moriantur.

uI. Quod omnibus ad monasterium uite huius  amore uenientibus pietas congrua impendatur; et nec infirmi, neque seniores, neque delicati duritia aufugentur: sed omnes cum misericordia suscipiantur; et solatium quod petierint honeste infirmitati eorum impertiatur.

uII. Quod nullus ante probationem suscipiatur, neque corpori monasterii societur; ne forte aliquis magis propter commoda terrena, quam propter eterne uite amorem se monasterio sociare uoluerit; et receptus, inhonesto suo more conturbet fratres.

uIII. Ut nullus propter pecuniam uel possessionem terrenam, fictis suasionibus seductus, et blanditiis deceptus, postquam in monasterium susceptus fuerit, et non habens quod sibi promittebat, tristitia et penitentia seculi pereat; sed ueritas unicuique ore proferatur et opere impleatur.

IX. Quod nullus ui monachus fieri cogatur, nec ad clerum tondeatur, siue liber sit, siue seruus: quia tales in monasterium suscepti, auctores sunt  scelerum et exsecutores uitiorum.

X. Quod uictum et uestitum, sicut maiores nostri nobis constituerunt, habere liceat: quia primus abbas noster Sturmis in monasterio sancti Benedicti per annum conuersans, huc postea rediens, secundum electionem sancti Bonifacii habitum eorum et uictum diiudicantis nobis istum constituit, cuius rei plures adhuc testes supersunt.

XI. Quod commune magisterium a decanis et preposito omnibus fratribus fiat; quia he diuisiones que modo facte sunt, occasiones sunt scandalorum, dissensionum et contradictionum. Credimus enim propter pacis caritatisque custodiam expedire, secundum priorem constitutionem communiter fratribus decanos omnes constitui, ut communis cura cautelam prebeat, et dilectionem impendat.

XII. Ut edificia immensa atque superflua, et cetera inutilia opera omittantur, quibus fratres ultra modum fatigantur, et familie foris dispereunt; sed omnia iuxta mensuram et discretionem fiant. Fratribus  quoque secundum Regulam, certis horis uacare lectioni liceat, et item certis operari.

XIII. Quod peregrinorum susceptio et lauatio in eis pedum non negligatur, sed secundum Regulam, et secundum priorum nostrorum consuetudinem, quandocunque uenerint, misericorditer suscipiantur, et ab omnibus fratribus lauatio pedum eis exhibeatur.

XIu. Quod hospitalitas antiqua non obliuiscatur, sed omnibus hospitibus congruns honor et omnis humanitas exhibeatur. Quando autem plures simul aduenerint, ut in missa sancti Bonifacii, consolatione undique facta, ab his qui cellas prouident, omnibus refectio prebeatur.

Xu. Ut priuata negotia, et secularia beneficia, et diuisio possessionum atque agrorum, in ipso monasterii loco non fiant: quia inde exoriuntur iurgia, contentiones, emulationes, ire, rixe, inimicitie, dissensiones, inuidie, furtiue comessationes et ebrietates,  et pene omnia mala, et saluti nostre contraria. Sed omnes agri atque celle in communi omnium fratrum fiant, et omnes homines qui in eodem monasterii loco habitant, ab uno uestiario uestitum accipiant, prout prepositus siue cellarius dispensauerint; nec mercimonia aliqua ab aliquibus ibi uentilentur, sed sint omnia omnibus communia.

XuI. Ut ipsa monasterii ministeria per fratres ordinentur, id est pistrinum, hortus, braciarium, coquina, agricultura, et cetera ministeria, sicut apud decessores nostros fuerunt; quia deuotius et dignius per fratres omne exercebitur officium, quam per laicum aut seruum maleuolum.

XuII. Quod malitiose et furiose mentis homines, et ad cuncta flagitia perpetranda promptissimi, non colligantur intra monasterium, sicut factum est de illo homicida clerico qui monachum interfecit, qui contra omnium fratrum uoluntatem et consensum, locatus est in monasterio: quia timemus. ne forte  cognati ipsius monachi diabolica suasione in ultionem eius inflammentur, et homicidium augeatur. Quodque ipsi, qui propte scelera sua et improbitates inter seculares esse non poterant, in uicina monasterii loca gragatim non collocentur: quia furto monasteria depredant, et proxima queque loca latrociniis infestant.

XuIII. Quod ipse abbas corrigatur, ne institutis sancti Bonifacii detrahat, dicens quod decreta eius synodus damnauerit; et quod maiores et cetera monasteria non reprehendat, quasi regulariter non uiuant.

XIX. Ut Crucis gloriatio in singulis diebus Dominicis fiat ante missam, fratribus omnibus circa uicina queque loca monasterii Crucem sequentibus, hymnos et antiphonas cantantibus, sicut apud maiores nostros usus erat, in diebus Dominicis, Passionis et Resurrectionis Domini gloriam celebrari. Et quod in diebus ieiuniorum ab episcopo decretis Crucem  portare et Litanias facere liceat.

XX. Hoc igitur, quod maxime nobis necessarium esse iudicauimus, pre omnibus optabamus, id est unitatem et concordiam cum abbate nostro habere,  sicut cum anterioribus nostris abbatibus habuimus; et misericordiam et familiaritatem, pietatem et modestiam in illo sentire; et ut esset benignus infirmis, propitius delinquentibus, affabilis fratribus, mestorum consolator, laborantium adiutor, beneuolorum auxiliator, bene certantium hortator, lassorum refocillator, cedentium sustentator, cadentium restaurator; omnes fratres amaret, nullam odiret, et nullum zeli uel liuoris dolo persequeretur; fieretque non turbulentus uultu, non anxius animo, non nimius in iudicio, non obstinatus in consilio, sed hilaris facie, letus mente, discretus in opere, consentiens in utilitate; et quando aliquis de fratribus preoccupatus fuerit in aliquo delicto, non statim tyrannica uindicta illum excruciaret, sed misericordi disciplina corrigere festinaret, conuersumque clementer susciperet, nec praua suspicione denuo illum fatigaret, neque perpetuo odio exterminaret.

His et talibus, domine imperator, apud priores  nostros abbates usi sumus; et de hoc istum abbatem sepissime rogauimus, sed usque in presentem diem impetrare non potuimus.



uITA SANCTI STURMII ABBATIS FULDENSIS PRIMI AUCTORE SANCTO EIGILE FULDENSI ABBATE QUARTO.





MABILLONII MONITUM.

 1. Quante auctoritatis esse debeat liber de uita sancti Sturmii, quem antiqui Sturmin, recentiores quidam Sturmionem appellant, nemini dubium esse poterit, qui auctoris grauitatem, pietatem etatemque perspexerit. Quippe Eigil Fuldensis abbas quartus, ab anno 818 ad 822, uir pius ac sanctus, litteris mandauit gesta precipua preceptoris sui, »in cuius discipulatu,« ut ipse in Prologo suo affirmat, »plus quam uiginti annos conuersatus fuerat,« cui et morienti adfuit. Quin etiam opus suum censure Fuldensium monachorum subiecit non semel. »Nam lectionem libri illius, quem de uita supradicti Abbatis et origine monasterii Fuldensis, Christi gratia largiente composuit, fratribus ad mensam recitari precipit,« teste Candido monacho in ipsius Eigilis Actis; »quatenus hi eadem mirabilia diuine operationis audientes, gratias diuine maiestati referrent, et om is iucunditas ipsius festiuitatis in eius laude personaret.«

2. Ubi nomine festiuitatis intellige anniuersariam  pro Sturmio commemorationem, quam Eigil abhas instituit. Sic enim Candidus rem narrat: »Sturmi primus abbas et fundator monasterii Fulde, quem sanctus Bonifacius preceptor eius eremitam suum uocitare solebat, morbo atque senectute lassatus cepit infirmari; qui etiam non post multo temporum interuallo senex et plenus dierum in pace migrauit de luce temporali ad lucem, ut credimus, sine fine durantem. Simili consilio atque deuotione idem Eigil, bone uoluntatis uir, anniuersarium Sturmis primi abbatis fundatoris monasterii Fulde memoriam, et omnium fratrum nostrorum de hac luce defunctorum, in natale sancti Ignatii martyris Christi«   »propter intercessionem tanti Patroni, in missarum celebratione, psalmodiis et oratione sancta celebrare sanciuit. Huius rei siquidem constitutio dum cuncte congregationi perlecta esset, ac deinde si placeret interrogatum fuisset, respondebatur ab omnibus: Placet. Sed ne cui fortasse hec celebratio superstitiosa et cassa esse uideatur, legat Collationes sanctorum Patrum, et ibi reperiet huius festiuitatis exemplum.« Nimirum in Collationis XIX cap. 1; qua de re in Prefatione egimus. Ex his intelligitur, illas annuas preces pro Sturmii aliorumque fratrum salute fuisse institutas; nam serius in sanctorum numerum relatus, nec festiuam celebritatem, nec locum in antiquis martyrologiis, ne quidem Rabani Mauri, habuit, donec anno 1139 Innocentius papa II in concilio Lateranensi solemnes ipsi honores approbata sanctitate decreuit litteris Chuonrado abbati Fuldensi scriptis.

 3. Sancti Sturmii mentionem fieri in Bonifaciana epistola 17 putant Browerus et alii, ubi defuncto Wigberto abbate Fritislariensi Bonifacius eiusdem cenobii ministeria ita disponit, ut Stirme in coquina sit. Et quidem sanctus Sturmius uite monastice rudimenta Fritislarie hausit. At anno 747, quo sanctum Wigbertum abbatem decessisse probauimus, iam abbas Fuldensi monasterio preerat Sturmius, ut patet tum ex ipsius Actis, tum ex quadam Bonifacii charta de finibus et terminis Fuldensis monasterii scripta, apud Browerum in Antiq. Fuld. lib. I, cap. 4, cui Sturmi abbas subscribit anno Dominice incarnationis 747, mense Martio, ut proinde alius  ab ipso fuerit Stirme monachus Fritislariensis, quem Bonifacius coquine pretici mandauit.

4. Explicari oratione non potest, quid laudis mereatur sanctus Sturmius, qui cenobium Fuldense tam religiose instituit rexitque. Ea enim erat monasterii disciplina, ut teste Bonifacio Sturmii adiutore in litteris ad Zacariam papam, in eo degerent »monachi sub regula sancti Patris Benedicti uiuentes, uiri stricte obseruantie, absque carne et uino et seruis, proprio manuum suarum labore contenti.« Quod institutum Pippinus rex paulo post temperasse dicitur infra num. 13. Addit Rudolfus monachus in uita sancte Liobe superius relata laudabilem istius cenobii morem: »quia loco illi ex quo a monachis habitari ceptus est, femineus negabatur ingressus. Tantum autem huic Liobe concessus erat, quia sanctus Bonifacius martyr senioribus eam commendarat, corpusque eius ibi sepeliendum decreuerat. Quod caput inde maiores tam sancte coluere,« inquit Browerus in lib. I Antiq. Fuld., cap. 8, »ut  priuilegiis a Martino papa, seculo IX, abbati Hadamaro; et a Siluestro seculi X etate Erkembaldo; et a Ioanne, Richardo subinde, aliisque ab aliis pontificibus postea concessis, et nominatim insertum sit, et religiose a posteris obseruatum.« Id quod probat tum de Lotharii regis uxore, cui die sancto Pentecostes sacris interesse in primario monasterii templo non licuit: tum etiam de coniuge Friderici imperatoris, »cui, quia regina in comitatu eius erat, urbem Fuldam intrare non licuit.« Porro aduertit Browerus, emollita semel illa disciplina per Bonifacium papam IX rogatu Ioannis Merlauii abbatis, »anno 898 templum Fuldense fulmine de celo tactum septimo die Iunii conflagrasse; id quod in penam uiolate discipline accidisse, posteri crediderunt.«

5. Omnino uero laudabile institutum in eodem monasterio uiguit scholarum scilicet erectio a Sturmio lacta in gratiam iuuentutis: ex quibus tot clarissima  lumina prodierunt, ut ex hoc capite repetendum sit precipuum auite Fuldensium glorie ornamentum. Schole uero iam inde a Sturmii etate non obscure clarum in Eigilis abbatis uita exemplum profert Browerus; nam Candidus »scholam ait fuisse congregationi, ubi lex diuina iugi exercitatione disceretur et doceretur,« nimirum ex S. P. Benedicti instituto, cuius emulatione Bonifacius in Fritislariensi aliisque monasteriis ab se constructis magistros infantium, ut ipse in epistola 17 loquitur, instituit. Porro ex Fuldensi academia, docente aliquandiu istic Alcuino, prodiere Haimo, Usuardus, non tamen Martyrologii auctor, Freculfus, Rabanus, Liutbertus, Walafridus Strabus, Seruatus Lupus, Rudolfus, Aserchus et Ruodbertus, Modestus et Candidus, Gerungus, Meginfridus, aliique innumeri: imo ipsa quanta fuit Hirsaugiensis academia apud Nemetas, cui Liutbertus Albini Rabanique discipulis initia dedit, Gerungus incrementa. Legendus Christophorus  Browerus in luculento opere de Antiquitat. Fuld., cap. 9 et seqq., ubi diserte ac erudite tractat hoc argumentum: quod etiam in Prefatione nostra hic agitauimus.

6. uerum nichil eque Fuldense monasterium commendat  et illustrat quam pietas ac sanctitas hominum qui istic floruerunt; ut interim taceamus uiros dignitate illustres ad infulas exinde raptos, quorum e numero pontifices nouem Magundia siqi uindicauit. Ibi pie ac sancte uixerunt Sturmius ceterorum dux et an tesignanus seculo uIII, Eigil et Rabanus Maurus seculo IX, Bardo, cognomento Chrysostomus, uterque Maguntinus archiepiscopus seculo XI.

7. Perstat etiam nunc uigetque Fuldense monasterium, oppido ac ditione propria auctum, situm in Buchonie pago olim Grapfeldt appellato, ad amnem Fuldam seu Wuldam, Francie orientali ac Wederauie contermino: cuius monasterii abbas, Auguste archicancellarius, abbatum Germanie primas, spiritalem in subditos iurisdictionem exercet. Istic nuper honores cum Lutheri erroribus deposuit, uestemque monasticam assumpsit illustrissimus marchio Badensis, alios honores breui accepturus, iam Fuldensis et Campidonensis abbatum coadiutor. Albericus in Chronico ex Willelmo Malmesburiensi et  Helinando monachis obseruat, Fuldensem abbatem habere istud »priuilegium ex antiquo, ut in magnis festiuitatibus sedeat ad dextram imperatoris.« Lege discidium hac de re apud Lambertum Scafnaburgensem ad annum 1063.

8. Complura cenobia Fuldensis abbatia sibi subiecta habuit, seruatque etiamnunc nonnulla, quorum indicem exhibet Browerus in lib: II Antiq. Fuld., cap. 10. In eo tamen indice quedam omisit, in his parthenona Milizensem, cuius attributio Fulde ab Einhilde abbatissa facta legitur »anno 800, Caroli regis Francorum 31,« ut constat ex diplomate lib. II Traditionum Fuldensium, egregio sane optime antiquitatis instrumento, que traditio ordine 38 in lib. II reperitur. Erat hec Einhildis seu Emhildis abbatissa conditrix istius monasterii Milizensis, id quod patet ex traditione antecedente, in qua hec uerba: »Ego Emhilt abbatissa, proprie hereditatis mee terram in diuersis locis . . . concedo  pro anime mee remedio omnipotenti Saluatori nostro Deo, et sancte Dei genitrici Marie atque ancillis Dei que in monasterio meo ad Milize die noctuque Domino Deo sub Regula sancti Benedicti deseruiunt, et stabilitatem ibi habent promissam . . . cum monasterio supra posito. que ego ipsa proprio labore construxi atque edificaui, omnia ad integrum . . . sana mente sanoque consilio, ut supra dixi, dono, trado atque transfundo omnipotenti Saluatori nostro Deo et sancte Dei genitrici Marie et ancillis Dei que in isto monasterio recte et regulariter secundum Regulam monachorum Deo fideliter sine ulla falsitate deseruiunt . . . quam donationem ego nunc testibus coram astantibus trado Domino Deo et sancte Marie ad illas sancte Marie reliquias que proprie mee sunt, que ego ipsa conquisiui, et que in ipsa capsa mea propria sunt et chrismale, ad quas ancille Dei que in hoc eodem monasterio Domino Deo deseruiunt, uotum primitus sanctitatis et monastice  conuersationis et religionis ordinem promiserunt, etc. Actum anno Inc. 783, Caroli regis Franc. 16,« cui diplomati sanctus Willibaldus Eistetensis episcopus subscripsit.





[uITA SANCTI STURMII.]



PROLOGUS AUCTORIS AD ANGILDRUTHAM.


1. Assidue et amore diuino accensam et sancto indesinenter studio repletam, o uirgo Angildruth, semper agnoui. Idcirco petitionibus tuis parui. Poscebas enim ut initia et uitam sancti ac uenerabilis abbatis Sturmi tibi exponerem, ac primordia monasterii Sancti Saluatoris, quod ab eo fundatum atque constitutum est, quodque alio nomine appellatur Fulda, conscriberem; causas quoque eiusdem cenobii coniicerem, et sincere narrarem. Feci secundum paruitatem ingenii mei quod postulasti; et  quemadmodum a uiris satis fidelibus, imo uasis [a 1Kb] Christi, illius uiri principia et conuersationem, et fundamina predicti monasterii agnoui, huic ut potui libello ingessi: nec non et earum rerum diuersitates, quas istius seculi cursus indesinenter patitur, sicut ipsorum relatu uel meo obtutu expertus sum, similiter inserui. Nam et ego Eigil in discipulatu illius plus quam uiginti annos conuersatus eram, et sub ipsius cenobii disciplina ab infantia  usque in hanc etatem nutritus et eruditus sum. Quapropter nonnulla eorum que scripsi, uidisse me testatus sum. En habes quod poscebas putatiuum nomini tuo dicatum, tibique tuendum derelictum. Tu inuidorum maledictis responde; tu me magis beneuolum quam presumptuosum defende; tu me apud Christum uerum sponsum tuum sanctis orationibus tuis sustenta.



INCIPIT uITA.


 2. Tempore quodam sanctus ac uenerandus archiepiscopus Bonifacius Noricam [a 1Kb] regionem ingressus, cum sacerdotes et uniuersos Ecclesie ordines ad catholicam imbueret fidem, cunctosque ibidem hereticorum errores ab Ecclesiis repelleret; Christi populos quoque gentis illius, licet essent Christiani, ab antiquis tamen paganorum contagiis et peruersis dogmatibus, ueracibus Christi doctrinis cohiberet; ceperunt ei certatim nobiles uiri in seruitium Domini nutriendas suas offerre subules: tunc etiam puer Sturmi precatu parentum ab eo susceptus; qui Norica prouincia exortus, nobilibus et Christianis parentibus generatus et nutritus fuit. Qui carnali quidem relicta cognatione nostre redemptionis secutus [adde consilium], peregrinationis uiam cum  episcopo pariter a quo erat susceptus, flente uniuersa parentela, gratanter arripuit. Cumque pluribus prouinciis peragratis ad Friteslar Hessionum in regionem sancti uiri cenobium tandem peruenissent, nobilem puerum suo cuidam presbytero, nomine Wigberto [b 1Kb] , sanctus commendauit episcopus. Adhibita tunc omni diligentia presbyter sanctus puerum Sturmen ad Dei omnipotentis seruitium instituere studuit. Psalmis tenaci memorie traditis, lectionibusque quamplurimis perenni commemoratione firmatis, sacram cepit Christi puer Scripturam spirituali intelligere sensu: quatuor Euangeliorum Christi mysteria studiosissime curauit addiscere; Nouum quoque ac uetus Testamentum, in quantum sufficiebat, lectionis assiduitate in cordis sui thesaurum  recondere curauit. Erat quippe, ut scriptum est, meditatio eius in lege Domini die ac nocte;  profundus in sensu, sagax in cogitatione, prudens in sermone; pulchro aspectu, gressu composito, honestis moribus, uita immaculata. Charitate, humilitate, mansuetudine, alacritate, omnium in se traxit amorem.

3. Post non longum temporis presbyter omnam uoluntate, omniumque consensu seruorum Dei ordinatus, cepit mystica dicta Christi circumquaque temporibus opportunis, populis instanter predicare. Sacre etiam uirtutes per diuina sancti Spiritus carismata fiebant ab eo plurime. Quoties per sancta orationum studia in Dei nomine immundorum spirituum habitationem a peccatoribus Christianis expulit! Quoties per impositionem manus, per humilem orationem ab aduersis ualetudinibus sanauit egrotos!  Quoties serpentinis infecta corda uenenis, doctrina salutari subueniens, lethale uirus quod pestifere latebat, medendo curauit! Discordes, pace rupta, ad concordiam caritatis redire ante solis occasum imperauit; patientiam, animi mansuetudinem, spiritus humilitatem, cordis longanimitatem; fidem, spem atque caritatem, omnes habere docuit.

4. Cumque pene tribus annis sic presbyteratus sui predicando ac baptizando officium gereret in plebe, celesti illi inspiratione cogitatio incidit in cor, ut arctiori se uita et eremi squalore constringeret. Huius cogitationis iugem memoriam singulis momentis et horis gerebat in pectore, donec diuina admonitione instructus, uiro Dei Bonifacio archiepiscopo, quod animo occulte conceperat, spiritali magistro  reuelauit. Quo comperto uir sanctus a Deo hanc inspirationem descendisse intellexit, gaudensque quod  Dominus illum per suam gratiam admonere dignatus est, tali studio deuotissimus fautor gratanter exstitit. Adiunctis ergo ei duobus comitibus, omnibusque diligenter instructis, oratione facta et benedictione super eos data, Pergite, ait episcopus, in hanc solitudinem que Bochonia nuncupatur, aptumque seruis Dei ad inhabitandum exquirite locum. Potens est enim Deus parare seruis suis locum in deserto. Perrexere itaque illi tres ad eremum: ingressique solitudinis agrestia loca, preter celum ac terram et ingentes arbores pene nichil cernentes, deuote Christum poscebant ut pedes illorum in uiam pacis dirigeret. Die tertio peruenerunt ad locum qui usque hodie Hersfelt [a 1Kb] dicitur. uisis exploratisque ibidem locis circumquaque positis, Christum sibi locum ad  inhabitandum benedici poposcerunt: atque in loco illo ubi nunc monasterium situm est, parua arborum corticibus tecta instruunt habitacula, manseruntque illic tempus non modicum, sacris ieiuniis et uigiliis atque orationibus Deo seruientes.

5. Post aliquantum uero temporis sancto studio repletus Sturmi, egressus de eremo ad sanctum archiepiscopum Bonifacium perrexit; eique et loci positionem, et terre qualitatem, et aque decursum, et fontes et ualles, et omnia que ad locum pertinebant, per ordinem exposuit. Quod uir sanctus Bonifacius archiepiscopus diligenter audiens et prudenter secum pertractans, eremitam suum [b 1Kb] omni caritatis affectu suscepit, secumque habitare aliquantisper imperauit. Post colloquium autem dulce quod habuit  cum magistro, et uberes sacrarum Scripturarum consolationes, episcopus taliter locutus est: Locum quidem quem repertum habetis, habitare uos propter uiciniam barbarice gentis pertimesco. Sunt enim, ut nosti, illic in proximo feroces Saxones. Quapropter uobis remotiorem et inferiorem in solitudine requirite habitationem, quam sine periculo uestri colere queatis. Tunc uir beatus Sturmi cognitis omnibus, que ei fuerant a Beato imperata, sacris eius doctrinis imbutus animoque confortatus, de inquisitione loci sollicitus, ad eremum alacriter perrexit. Qui cum ad suos peruenisset socios, in predictis eos reperit habitaculis suum anxie prestolari aduentum. Quos cum uidisset, ab episcopo uerbis pacificis illos salutauit, eosque multum et de  aduentu suo, et de episcopi narratione consolatus est. Cumque per ordinem eis uerba sancti exposuisset episcopi, assumptis secum duobus fratribus, ascenderunt nauem superiora petentes loca: per alueum Fulde fluminis nauigio pergere ceperunt, lustrantes ubique loca ad omnium torrentium uel fontium ora. Nauim egressi, perambulantes circumquaque  et considerantes terram, montes, colles, superiora et inferiora explorantes, ubi Dominus seruis suis in solitudine ad inhabitandum aptum demonstraret locum; tertio demum die ad locum peruenerunt ubi flumen quod dicitur Ludera intrat in Fuldam. Inde reuersa naue, ceperunt ad propriam remeare cellam, nichil tale reperientes quod eorum placuisset obtutibus, preter quod paulisper demorati sunt in loco qui dicitur Rohenbah, ubi eis uisum fuerat posse seruos Dei utcunque esse: non tamen per omnia estimantes uenerando episcopo placuisse. Qui cum per eiusdem fluminis alueum renauigarent, post non longum tempus ad sua paupercula peruenerunt habitacula: tum Christum ibi omni tempore deprecantes, ut eis desideratam ostenderet eremi habitationem,  ubi secundum preceptum sancti Bonifacii episcopi possent iugiter Domino securi deseruire. Sic in Domini seruitute die noctuque ieiuniis, uigiliis et orationibus perseuerantes, Domini Dei sui memoriam non amittebant, dicentes in corde suo: Prouidebam Dominum in conspectu meo semper, quoniam a dextris est mihi, ne commouear . Laus quoque Christi continua in ore pariter et corde ipsorum resonabat, implentes illud Psalmigraphi: Benedicam Dominum in omni tempore, semper laus eius in ore meo .

6. Tunc sanctus episcopus Bonifacius, memor eremite sui Sturmi, quodque de inquisitione loci habuisset peractum admirans, nuntium misit qui illum rogaret concite ad se uenire. Quo dum propere  nuntius uenisset, reperit eum in supra memoratis insistere habitaculis. Cui honorifice salutato, uenerandus, ait, Pater noster episcopus multum te uidere desiderans, rogauit ut ad eum, si non graueris, uenias: habet enim necesse multa tecum conferre. Auditis itaque eius sermonibus uir studiosus Sturmi humile responsum reddidit, dicens: Christo Deo gratias ago quod mee paruitatis memor tantus pontifex ad me in hanc solitudinem suum nuntium destinare dignatus est. uocatisque ad se fratribus precepit aduenienti nuntio caritatis officium impendere. Qui diligenter eius preceptum implentes, ei mensam posuerunt, cibos quos habuerunt offerentes. Quo refecto fratres ei abeundi licentiam poposcerunt. Tunc  uocato ad se uir Dei nuntio, gratias ei fatigationis sue referens, dixit: Sanctum Bonifacium pontificem a nobis seruis suis pacificis salutato sermonibus, eique dicito quod post te quantocius potero properabo. Benedixitque illum, et abire permisit. Sequenti uero die, petita a fratribus benedictione uir Dei Sturmi statim profectus est, arreptoque itinere, ad Seleheim, ubi sanctum comperit episcopum, properauit.  Die autem secundo quo profectus est, ad episcopum ambulando peruenit, et in loco eum superius dicto Frideflar inuenit. Cumque indicatum sancto fuisset episcopo, eremitam suum Sturmen adfuisse, statim illum precepit ad se duci. Cumque adductus fuisset ante eum, ad terram se humiliter prostrauit, et salutato pontifice, se benedici poscebat. Cui benedicto et resalutato, ad se accedere eum iussit, et osculato eo. iuxta se sedere precepit; et cum omni caritatis affectu in aduentu illius letatus est, rogauitque eum ut aliquantulum propter eius amorem et presentiam sibi a constituto ieiunio indulgeret. Quod uir Dei, cum magna agens discretione, propter reuerentiam summi sacerdotis et magistri assensit. Totum sanctum, inquit, credo, quod a uobis mihi fuerit imperatum.  Mensa posita in presentia episcopi fuit, susceptis coram eo cibis, quos ille precepit honeste comedere. Cui refecto ferculoque leuato, surgens episcopus adduxit secum in secretiorem locum solitarium suum, ubi diutissime de spiritalibus tractauere rebus, et de conuersatione multum disputauere. Erat quippe pontifex sanctus nimium animo intentus  monachicam in solitudine instituere conuersationem. Unde etiam tunc inter cetera colloquia percontatus est quid de exploratione loci habuisset actum. Cui adueniens anachoreta Sturmi respondit: Nauigauimus, inquit, sursum per alueum fluminis Fulde; per plures dies nichil tale reperimus quod uobis laudare presumamus. Intellexit sanctus episcopus predestinatum a Deo locum necdum  fuisse reuelatum. [Supple ideo] Prophetica uoce locutus est ei, dicens: Locus quidem in illa solitudine a Deo paratus est, quem quando uult Christus seruis suis ostendet. Quapropter noli de inquirendo cessare, sciens et credens quod eum absque dubio ibi reperies. Sic eum certum de loci inuentione factum, et ad monastice uite amorem incitatum, et de spiritali contra zabulum certamine multum imbutum, ad dilectam remeare permisit eremum. Qui cum suam peruenisset ad cellam que in loco superius iam comprehenso Hersfelt fuerat constructa, salutatis fratribus quos ibidem reperit, preceptum ac promissum sancti exposuit episcopi.

7. Cumque parumper penes ipsos fessus respirasset, strauit asinum suum, sumptoque uiatico solus  profectus est, iter suum Christo, qui est uia, ueritas et uita, commendans, solus omnino sedens super asinum, per uastissima deserti loca pergere cepit. Tunc auidus locorum explorator, ubique sagaci obtutu montuosa atque plana perlustrans loca, montes quoque et colles uallesque aspiciens, fontes et torrentes, atque fluuios considerans, pergebat. Psalmos uero in ore retinens, Deum gemitibus, animo ad celum leuato, orabat; ibi tantummodo quiescens, ubi eum nox compulit habitare. Et tunc quando alicubi noctabat, cum ferro quod manu gestabat, sepem cedendo ligno in gyro composuit ad tutamen animalis sui, ne fere quarum perplura ibi multitudo erat, illud deuorarent. Ipse autem in Dei nomine signo  crucis Christi fronti impresso securus quiescebat. Sic uir sanctus armis spiritualibus perornatus, lorica iustitie totum corpus induens, scuto fidei pectus muniens, caput galea salutis protegens, gladio uerbi Dei accinctus, ad certamen contra diabolum processit. Tunc quadam die, dum pergeret, peruenit ad uiam que ad Turingorum regionem mercandi causa ad Magontiam pergentes ducit, ubi platea illa super flumen Fuldam uadit: ibi magnam Sclauorum multitudinem reperit, eiusdem fluminis alueo . . . lauandis corporibus se immersisse. Quorum nuda corpora animal, cui presidebat, pertimescens, tremere cepit, et ipse uir Dei eorum fetorem exhorruit. Qui more gentilium, seruum Domini subsannabant, et cum eum ledere uoluissent, diuina  potentia compressi et prohibiti sunt. Unus autem ex illis, qui erat ipsorum interpres, interrogauit eum quo tenderet. Respondit, in superiorem partem eremi se fore iturum.

8. Sicque uir Dei per horrendum solus pergens desertum, preter bestias, quarum in eo fuit abundantia, et auium uolatum et ingentes arbores, et preter agrestia solitudinis loca nichil cernens, tandem quarto die pretergrediens locum ubi monasterium situm est, superiora petens, ubi flumen quod dicitur Gysilaha Fulde alueo se immiscet; deinde paulo superius progressus, ubi semita fuit que antiquo uocabulo Ortessueca dicebatur, post occasum solis peruenit, ibique se et asinum suum munire propter nocturnos incursus satagens. Cum autem ibidem se nocturnis  castris munire curaret, audit procul sonitum aque, quod utrum fere an homo fecisset, ignorabat. Stans silenter, intentis auribus auscultabat: audit iterum sonitum aque. Tunc quia uir Dei clamare noluit, cauam ferro quod manu ferebat pulsauit arborem, intelligens hominem esse, nutu Dei. Ille uero cum audisset sonitum pulsantis, illuc properans proclamauit. Qui cum appropinquasset, uidentes alterutrum mutuo se salutauerunt. Cumque eum homo Dei interrogasset unde ueniret, respondit se de Wedereiba uenire, domini sui Orcis equum in manu ducere. Collocantes itaque se ibidem, pariter nocte illa manserunt. Erat quippe ille homo locorum in solitudine peritissimus. Cumque illi uir Domini quod animo gestabat et quid gereret reuelasset, cepit ei  locorum nomina indicare, et torrentum et fontium fluenta denuntiare. Qui cum tunc in illo fuissent loco qui antiquo uocabulo Ahloh nuncupatur, mane surgentes inde, alterutrum se inuicem benedixerunt; et statim uir secularis ad Grapfelt per uiam suam pergere cepit.

9. Seruus autem Domini statim inde reuersus, Domino Christo iter suum et spem omnem commendans, per desertum more suo pergere cepit solus. Qui cum Ailoha gradiebatur, et ei illic terra displiceret, uenit ad torrentem qui usque hodie Grezibach dicitur: uisisque illic loci positionibus et terre qualitatibus, paulisper remoratus est. Inde regressus pusillum, ad benedictum et a Domino iamdudum  preparatum peruenit locum, ubi nunc sanctum situm est monasterium. Quo cum peruenisset, statim sanctus uir Sturmi immenso repletus gaudio, alacer et exsultans ibat. Intellexit enim per merita et orationes sancti episcopi Bonifacii talem sibi locum esse a Domino reuelatum. Tunc circumquaque iens per singula que aspiciebat, Domino gratias referebat. Quanto longius et latius gradiebatur, tanto amplius gratulabatur. Cumque ibi loci pulchritudine delectatus, non modicum diei spatium gyrando et explorando exegisset, benedicto loco et diligenter signato gaudens inde profectus est.

10. Igitur uir Dei secundo ad Hersfelt perueniens, socios ibi suos sanctis insistere precibus reperiebat: loci repertionem quibus referens, eos illuc profecturos  secum properare imperauit. Subito ipse petita a fratribus oratione, ad Selehim [a 1Kb] petiturus episcopum, profectus est. Ad quem cum ambulando post dies paucos peruenisset, atque ab eo benigne esset susceptus, repertum ei locum laudando referre cepit. Aestimo, ait, dilectum tibi locum nunc esse repertum. Cumque ei loci illius statum et qualitatem terre et aque decursum, que usque hodie monasterio sufficiunt, reuelasset, satis alacrem reddidit episcopum; pariterque gratulantes et Domino gratias referentes, suaue colloquium inter se de uita et conuersatione monachorum diutissime habuerunt.

11. Post dulces sermones sanctus episcopus, retento parumper penes se solitario suo, diligenter eum sanctis instruere curauit sermonibus, et sacris  Scripture sententiis, ad monastice uite amorem incitare. Sic enim uberiore doctrinarum fonte irrigatum, et plurimis sancte Scripture admonitionibus confortatum, ad eremum eremitam suum Sturmen abire sanctus permisit episcopus. Ipse uero ob confirmationem reperti in eremo loci ad palatium regis profectus est. Sturmi autem postquam ad suos peruenit in solitudinem socios, et se ad locum quem repererat, cum fratribus uoluisset conferre, et non [b 1Kb] iam tunc ex quo in eremo habitare ceperat, anno ab Hersfelt regressus est; inuidus omnium bonarum rerum diabolus pertimescens seruorum Dei in solitudine conuersationem, malorum hominum mentes instigabat, ut sanctum seruis Christi contradicerent locum. Sancti uero serui Dei cum prauorum hominum  obstinationes, imo zabuli aduersitates ferre necdum possent, diuerterunt inde, et secesserunt in locum qui dicitur Chrilhari.

12. Sanctus quoque Bonifacius episcopus, ut prefatus sum, ad Carlmannum Francorum regem perrexit, et humiliter sapienterque ad eum locutus est. Ad perpetuam, inquit, remunerationem uestram cogito,  si Deus omnipotens uoluerit, et uestrum adfuerit auxilium, in orientali regno uestro monachorum uitam instituere, et monasterium fundare, quod preteritis temporibus ante nos nemo inchoauit. Unde nunc uestrum in hoc pium poscimus adminiculum, quatenus uobis immarcescibile munus coram altissimo rege Christo in futuro et infinito maneat regno. Habemus enim in solitudine que Bochonia nuncupatur, iuxta fluuium qui dicitur Fulda, locum aptum seruis Dei inhabitandum repertum, qui ad uestram pertinet ditionem. Nunc uestram pietatem poscimus ut nobis locus ille donetur, quatenus in eo per uestram defensionem Christo seruire queamus. Quo audito, rex nutu Dei gauisus est, et congregans omnes principes palatii sui, petitionem episcopi collaudans  indicauit, atque coram eis episcopo sancto locum quem postulauerat tradidit, dicens: Locus quidem quem petis, et qui, ut asseris, Eihloha  nuncupatur, in ripa fluminis Fulde, quodque in hac die proprium ibi uideor habere, totum et integrum de iure meo in ius domini trado, ita ut ab illo loco undique in circuitu, ab oriente scilicet et occidente, a septentrione et meridie, marcha  per quatuor millia passuum tendatur. Porro rex iussit chartam sue traditionis scribi, quam ipse propria manu firmauit. Et misit nuntios suos ut congregarent omnes uiros nobiles qui in regione Grapfelt [c 1Kb] commorassent, ut eos regis sermonibus rogassent, ut omnis quicunque in loco illo aliquid proprium uideretur habere, quemadmodum fecit rex, ita et  ipsi tradendo facerent. Cumque ad condictum diem omnes fuissent congregati, aduenientes regis nuntii: Omnes uos, inquiunt, rex suis salutare precepit sermonibus, poscebatque et imperabat ut omnis qui aliquid proprietatis uisus fuisset habere in loco qui dicitur Eihloha, seruis Dei inhabitandum totum traderet. Qui cum hoc audissent, nutu Dei statim cum omni diligentia, quidquid ibidem habere potuerunt, uiro Dei Sturmi totum tradiderunt.

13. Igitur hac traditione undique firmata et loco illo de iure hominum in ius Domini tradito, beatus Sturmi in Dryhlar  perrexit ad fratres. Inde non post multos dies surgens, assumptis fratribus secum septem, commigrauit ad locum ubi nunc sanctum situm est monasterium, et anno Incarnationis  Christi septingentesimo quadragesimo quarto, regnantibus in hac gente Francorum duobus fratribus Carlmanno atque Pippino, indictione 12, mense primo, duodecimo die mensis eiusdem, sanctum et a Deo dudum predestinatum ingressus est locum. Dominum Christum illum semper tueri, et sua inuicta potentia defendi [defendere] implorabant, sanctis  Domino psalmodiis et ieiuniis uigiliisque et orationibus die noctuque famulantes, siluas cedere, et locum mundare proprio labore, in quantum preualuerunt, studebant. Expletis autem duobus mensibus, uenerandus ad eos archiepiscopus Bonifacius congregata hominum multitudine perrexit: conspectis cunctis loci illius commodis, et utilitatibus immensis exploratis, in Spiritu sancto exsultabat, grates Christo referens et laudes quod seruis suis talem in eremo tribuere dignatus est habitationem. Hominibus uero qui cum eo uenerunt in locum ubi ei et seruis Dei pariter cum eo uisum est ecclesiam ponere, et frutecta queque cedere imperauit. Ipse se in montem qui usque hodie Mons Episcopi appellatur, contulit, ubi iugiter Dominum orabat et ibi sacris libris scrutando  insudabat, et propter hoc monti uocabulum indidit. Post unius septimane impletionem, dirutis innumeris siluis et arboribus, et rase [a 1Kb] ad calcem faciendam composita, episcopus benedictis fratribus et loco Domino commendato, cum operariis cum quibus uenerat, inde migrauit. Altero autem anno sanctus episcopus iterum illuc properans, ad nouellum cenobium peruenit suum; quod iam tunc, propter meatum fluminis, Fulda uocari inchoauerat. uisis fratribus salutatisque, penes ipsos complures expleuit dies: in quibus nouellos monachos suos instruere curauit, et monastice regule disciplinas secundum sancte Scripture traditionem statuere apud ipsos non cessabat. Qui cum fratribus sacras exposuisset Scripturas, et quod nusquam uinum monachorum  legeret esse; consensu omnium decretum est, ut apud illos nulla potio fortis [b 1Kb] que inebriare possit, sed tenuis ceruisia, biberetur. Quod post plures annos, crescente familia, propter egrotos et imbecilles, tempore Pippini regis synodali decreto immutatum est. Aliqui tantum [Forte, tamen] ex fratribus usque ad finem uite sue se a uino et ceteris fortibus potionibus abstinuerunt. Post non multum secrete habito cum Sturmi colloquio, quo eum qualiter preesse ceteris deberet docuit; et post uberrima documenta et monita, quibus fratres qualiter obedire et subesse deberent imbuit, salutatis ipsis Christoque eis commendatis, inde profectus est. Sic uero solebat sepe illos uisitare ipse, et per singulos annos, quantis uicibus licuit, propter episcopalem curam, quam  plurimam habebat in populo, uenire et morari apud  locum illum, et propriis manibus operari studebat, et sepe in dilecto sibi monte superius dicto mysticas scrutando Scripturas et Christum familiariter orando insidebat.

14. Porro cum fratres Regulam sancti Patris Benedicti inhianter obseruare desiderassent, et ad monastice discipline normam sua corpora mentesque toto animo inclinassent, consilium utile inierunt, quatenus aliqui ex ipsis ad magna alicubi mitterentur monasteria, ut fratrum ibi concordiam et conuersationem regularem perfecte discerent. Quod cum sancto fuisset indicatum episcopo, prudens illorum collaudauit consilium, et hanc legationem studioso Sturmi iniunxit. Qui preparatis itineris necessariis, assumptis secum duobus fratribus, quarto ad locum predictum  ingressionis anno, Romam profectus est, atque in illa terra cunctis monasteriis lustratis [c 1Kb] , et omnium mores ibi fratrum consistentium traditionesque monasteriorum ad plenum discens, integrum annum apud illa monasteria perseuerans, secundo inde anno, repletus quibus uiderat uirtutibus, regressus est. Cura ad hanc Domino opitulante terram perueniret, correptus morbo apud Chitzzinga [d 1Kb] monasterium, hebdomadas quatuor egrotauit. Tunc ex infirmitate conualuit, et ad episcopum Bonifacium, qui tunc forte in Turingia fuit, perrexit. Quo uiso nimium episcopus gauisus, et Domino aduentus sui gratis referens, multum ab illo de regionibus quibus uenerat, percontatus est. Et dum eum prudenter mores gentis illius et disciplinas monachorum referre agnouit:  uade, inquit, et nouellum monasterium Fuldam, ad instar morum monachorum quorum ibi uitam contemplatus es, quantum quiueris, instituas. Statim uir beatus Sturmi, petita ab episcopo oratione, perrexit ad eremum, gratusque suis ad uiuendum fratribus die quarto aduenit: quibus ea que in Italie partibus et Tuscie prouincie monasteriis a sanctis Patribus didicerat, et uerbis prudentibus prompsit, et exemplis in semetipso monstrauit. In omni enim disciplina quam fratribus posuit, prius semetipsum exercere curauit, ne forte quispiam de illo dicere potuisset: Cur hec, que doces, ipse non facis? Desiderium tunc ingens inerat fratribus, ad omnia que eis dicta uel ostensa fuerant, sanctorum exemplis semetipsos toto adnisu aptare, et Regulam sancti  Benedicti, quam se implesse [impleturos] promiserant,  ad omnia obseruabant. Annos sic plurimos in sanctis moribus degentes, monasterium aduentatione multorum crescebat, quoniam multi ad seruiendum Domino se ibi et suas possessiones tradiderunt. Crescente ita familia Christi, et loco multiplicari inchoante, fama illius bona in uniuersas prouincias diffunditur, et rumor eximius per longe posita monasteria ad omnium sanctorum fratrum peruenerat aures. Cumque plurima illic monachorum congregatio sub sancte Regule disciplina districtam duceret uitam, sanctus eos uisitare episcopus per plura studuit tempora; misertusque illorum paupertati, aliquas eis uillulas ad exquirenda cibi necessaria tribuit.

15. Anno decimo postquam ad sanctum commigrauit locum sanctus archiepiscopus Bonifacius, inito  cum rege et ceteris Christianis consilio, ad ulteriora Fresonum loca paganico ritu [ritui] dedita ingressus est, ingentemque ibi multitudinem hominum Domino docendo et baptizando acquisiuit. Inde post multum temporis migrans, sospes ad suas in Germaniam peruenit Ecclesias. Sequenti uero anno [a 1Kb] iterum ad aquosa Fresonum peruenerat arua, ceptum opus predicationis implere desiderans. Quo cum peruenisset, et die quadam ad suam doctrinam populum conuocasset, uenerunt unusquisque de loco suo, non quasi humiliter ad uerbum Domini audiendum, sed spiritu maligno inflati, cum infestis armis ad sacra sermonis Domini festa proruunt; et sanctum Christi antistitem ferro trucidarunt, omnemque eius comitatum gladiis necauerunt. Episcopo  uero et ceteris quampluribus cum eo martyrio coronatis, ex superiore Fresonia, a [b 1Kb] Trech scilicet cenobio, fideles uenientes fratres, rapuerunt corpora sanctorum martyrum, et ibi in sepulcris alia posuerunt, alia uero assumentes secum, sancti uidelicet Bonifacii episcopi, et sanctorum qui cum eo pariter passi sunt presbyterorum et diaconorum; et unius episcopi nomine Eoban, cuius corpus assumentes, caput eius ab hostibus abscisum reperire non poterant. Quo cum peruenerunt, sancti episcopi Bonifacii in minore que eis uicinior erat ecclesia cum grabato [c 1Kb] quo a naui ferebatur statuerunt; cetera martyrum corpora sepulture tradiderunt. Tunc omnes loci illius habitatores concilium grande inierunt, quatenus penes eos in loco illo sancti martyris  Bonifacii corpus deinceps omni tempore quiesceret, magnum ut pote adminiculum sibi fore, si tanti martyris protectio tueretur. Ieiuniis et orationibus indictis, ut sanctus martyr apud eos sibi manere dignaretur Dominum orabant, et locum ei ad quiescendum honorifice in basilica maiore preparabant. Sanctus uero martyr ad locum in solitudine, quem ipse sibi nutu Dei eligebat [elegerat], corpus suum  deferri uoluit: quod statim claruit. Quod dum uellent ad alteram portare ecclesiam, et ibi in sarcophago ponere, accedentes manus suas in feretrum miserunt, nec leuare potuerunt [d 1Kb] . Multo plures alii se adiungentes, nec sic quidem feretrum, in quo sanctum cadauer iacebat, mouere quiuerunt.

16. Intellexerunt ergo eius non esse uoluntatem ut in eodem loco maneret; sed eum ad Mogontiam ciuitatem debere deferri pronuntiabant. Protinus grabatum absque ulla difficultate leuantes, ad flumenque portantes et puppi imponentes, per Rheni alueum nauim trahere, et superiora petere ceperunt. Quo audito, Sturmi de Fulda cenobio in eremo constituto cum festinatione obuiam uenire curauit, et cum eis pariter perrexit, donec prospero et leui  transitu ad Mogontiam urbem peruenerunt. Sacerdotes statim et omnis clerus urbis illius accedentes, sancti martyris corpus assumentes, in basilicam suam cum honore posuerunt. Uniuersi tunc sacerdotes et clerici et populus omnis consona pariter uoce dicebant fas non esse ut sanctus Dei martyr alium deferatur in locum, sed ubi episcopalem sedem uiuens habuit, ibi etiam oportere eum corpore quiescere. Insuper etiam de palatio a rege nuntius uenit, qui dicit regem imperasse ut sancti martyris corpus in ciuitate eadem, si ipsius esset uoluntas, poneretur. Sturmi uero et qui cum eo de eremo conuenerunt, constanter dixerunt, quod sanctus episcopus plerumque apud eos manens, et locum eis ubi corpus suum posuissent [ponerent] demonstrarit, et quod  absque dubio ibi in solitudine uoluisset corpore quiescere. Interea uero dum in hunc modum contenderent, et Lullus episcopus ciuitatis illius omnimodis uoluisset prohibere ne beati martyris corpus ad solitudinem perueniret, nocte per uisionem cuidam diacono [e 1Kb] sanctus astitit episcopus: Cur me, inquiens, tardatis ad locum meum Fuldam deferre? Surgite, ait, cito, et propere me in solitudinem, ad locum quem mihi predestinauit Deus, perducite. Qui consurgens, uisionis que ei fuerat ostensa ordinem, primo Sturmi, deinde primatibus cunctis narrauit. Nimio tunc omnes terrore correpti, ultra sancti martyris inde transitum contradicere timuerunt. Lullus tamen, qui illic erat episcopus, reuelationem sancti martyris credere prius nullatenus uoluit, quam is  qui uisionem uiderat, manum sacro altari imposuisset, et cum iuramento hoc quod uiderat confirmasset. Tum uero secundum Domini potentiam, cuius uoluntati contrairi non potest, beati martyris corpus cum summo honore leuatum est, atque cum spiritali carmine ad flumen portatum et naui impositum, et usque ad Hohheim uillam que in ripa Moyn consistit, nauigio transuectum est. Inde uero post dies paucos,  id est tricesimo passionis eius die, ad cenobium Fuldam, sanctum sacerdotis deportauerunt cadauer, et in nouum sepulcrum posuerunt. Postera die Lullus episcopus, cum clericis et reliqua turba cum qua uenerat, inde migrauit. uenerandus tunc Sturmi abbas cum suis fratribus Christo gratias referebant, quod tantum patronum, sanctum uidelicet Bonifacium, Dei martyrem, iuxta se habere meruerunt. Cepit deinde post aduentum sancti martyris sanctus et electus a Deo crescere locus, et magnus apud omnes haberi, et monasterium augeri: ut pote quoniam multi nobiles certatim et concite properantes, se suaque omnia ibi Domino tradiderunt. Sic quotidie sanctus monachorum numerus crescens [a 1Kb] in Domino confortabatur, et sancte conuersationis disciplinam  indefessa et incessabili perseuerantia fratres ibi Domino seruientes tenuerunt. Quanta uero miracula ibi tunc fiebant, quantaque adhuc quotidie fiunt, aliis plus peritis ad scribendum derelinquo.

17. Sturmi autem amabilis omnibus in monasterio et foris in populis mirandus, ministerium suum studiosissime exercuit, prius semper semetipsum exemplum proponens ceteris: quod uerbis docuit, factis ante monstrabat. Lullo tantum fama eius bona displicuit, et semper propter inuidiam [b 1Kb] aduersus eum faciebat. Qui cum uerbum Domini instanter ubique predicasset, et eum diligenter omnes auscultassent; hostis humani generis inuidus tantam in plebe utilitatem non sustinens, discordias inter fratres seminare cepit, et trium falsorum fratrum mentes instigabat,  ut fallaces causas componerent: Sturmen uero Dei seruum, et fidelem uniuersis, apud regem Pippinum accusarent. Hi cum talibus suasionibus diaboli essent seducti, malo inter se consilio inito, in Lulli episcopi suffragium confisi perrexerunt ad regem, et beatum uirum apud illum accusabant, crimen nescio quod de inimicitia regis obiicientes ei. Cumque uir Dei Sturmi illuc esset presentatus, illorum falsitatem patienter sustinens, noluit se magnopere inde excusare; sed: Ecce testis meus, ait, et conscius meus in excelso; et Dominus Deus auxiliator meus, et ideo non sum confusus. Tunc prauorum preualuit uoluntas, iussitque rex Pippinus beatum tollere uirum, et in exsilium cum paucis suis mittere clericis [c 1Kb] , id est ad magnum cenobium quod  dicitur Unnedica [d 1Kb] ; ubi ab abbate, qui illi monasterio tunc prefuit, et ab omnibus fratribus benigne et honorabiliter est susceptus, et ibi per biennium amandus omnibus exsulabat. Quod cum de Fulde cenobio audiuissent fratres, et eis nuntiatum esset de abbate suo, qualiter abstractus erat ab eis; nimium permoti, et ultra quam dici possit conflictati sunt. Magna quippe tunc erat conturbatio in domo Dei. Alii uolebant de monasterio exire, alii ad palatium pergere,  alii ieiuniis et orationibus Deum omnipotentem exorabant, ut ipse eis per suam misericordiam subueniret. Tunc rumor eximius omnium aures et ora pariter compleuerat, quod beatus Sturmi abbas a cenobio Fulda esset per consilium Lulli episcopi ablatus. Omnes pariter grauiter hoc ferebant. Non erat in ista orientali plaga ecclesia, que non eius plangeret exsilium.

18. Lullus interim obtinuit apud Pippinum regem, munera iniusta tribuendo, ut monasterium Fulda in suum dominium donaretur: acceptaque superdictione [Forte iurisdictione], abbatem ibi qui sibi per omnia obtemperaret, constituit quemdam [Supple familiarem] . . . suum, qui dicebatur Marcus. Sed quoniam fratres animos suos ab illo propter Prioris  amorem auertebant, erat eis quasi extraneus, et non conueniebant mores ipsorum. Qua inconuenientia morum, licet corporibus simul habitassent, mentibus ab inuicem disiuncti erant. Cumque in tali discordia degerent, et fratres semper meditarentur qualiter iterum per Dei gratiam Sturmen abbatem suum asciscere potuissent; Marcum quem inuiti, Lullo faciente, super se abbatem acceperunt, eius ulterius controuersiam ferre non ualentes, bonum consilium inierunt, et cum abiecerunt, et ne illorum ulterius abbas fieret, unanimiter contradixerunt. Quo amoto, omnes fratres de monasterio uoluerunt exire, et ad regis Pippini palatium pergere, abbatem suum a rege Sturmin postulare. Quod cum Lullus audiret, mitigare eos blandis persuasionibus studuit, promittens  eis, ut ipsi sibi de propriis fratribus inter se abbatem qui eis placeret constituerent. Quod cum omnibus placuisset, fratres bonum ex ipsis omnino fratrem, et uere Dei seruum, omnibus bonis moribus ornatum elegerunt, nomine Preszoldum, quem ab infantia sua beatus Sturmi edocuit, et multum amauit illum; ipsum super se abbatem ordinauerunt, ad hoc tantum, ut illi cum ipso et ipse pariter cum eis quotidie tractarent, quemadmodum cum adiutorio sancti martyris Bonifacii et cum omnipotentis Dei gratia ad hoc peruenire potuissent, ut pristinum suum magistrum Sturmen a rege Pippino sibi concedi postularent. Ipse uero Preszoldus tempus non modicum fratribus prefuit, et eos cum caritate adunatos habuit, cum eis pariter die noctuque mente pertractans,  quemadmodum, Christo fauente, magistrum et abbatem suum Sturmen reuocare ad se per regis Pippini uoluntatem possent.

19. Porro cum Preszoldus de Patre et magistro suo Sturme profunde cogitaret, et sancti fratres cum eo de absentia eius multo merore afficerentur, Dei omnipotentis presidium continuis precibus postulabant, ut ipse, cui nichil impossibile est, per suam inuictam potentiam prestaret, quatenus ad eos illorum  magister uenire permitteretur. Quod cum per se diutius fecissent, et omnes orientales ecclesias, per omniaque monasteria seruorum et ancillarum Dei in circuitu orationes incessabiles essent ad Deum pro eo, consolator humilium Deus preces exaudiuit supplicantium. Et quia hoc constituit ut postularetur, precibus fidelium annuens, suscitauit cor Pippini regis, ut de beato Sturme cogitare cepisset, et eum de exsilio, ubi erat, ad palatium suum adduci honorifice preciperet. Qui cum adductus ad palatium concite fuisset, et ibi in capella regis per plures esset dies Deum orans, exspectans quid ei rex imperasset, contigit quadam die, ut in uenationem rex pergeret, ac, ut solitus erat, ad orationem primo diluculo ueniret, et ceteri serui [a 1Kb] Dei post uigilias matutinas  quiescerent. Solus Sturmi uigilabat, et ingressum regis obseruans, ianuas ei ecclesie aperuit, et cum claro lumine ad orationem ante eum ibat. Rex uero cum ad sacras aras Deum regem humiliter exorasset, erexit se, et alacri obtutu Sturmen intuitus: Dominus, dixit, congregauit nos modo; et, quid hoc fuit, quod monachi tui apud nos te accusauerunt, nescimus; et unde irati fuimus contra te, ignoramus. Sturmi uero constanter ait: Licet a peccatis immunis non sim, contra te tamen, o rex, delictum non feci. At ille: Siue, inquit, unquam aliquando contra me nequiter cogitaueris, aut inique aliquid gesseris, Deus tibi totum dimittat, et ego ex meo corde ignosco; et deinceps esto, ait, in gratia et in amicitia mea omni tempore. Tollensque manu sua de pallio  suo filum, proiecit in terram, et dixit: Ecce in testimonium perfecte remissionis filum de pallio meo proiicio [b 1Kb] in terram, ut cunctis pateat quod pristina deinceps annulletur inimicitia. Ita pacati firmiterque in amicitia fundati, rex iter quod ceperat, arripuit.

20. Igitur post tempus breue, Preszoldus et reliqui fratres de monasterio Fulda, comperientes quod amandus illorum magister Sturmi in gratia et in amicitia domini regis esset receptus, cogitauerunt ad palatium ire, et regem deprecari pro magistro; miseruntque ad palatium, postulantes a rege abbatem suum eis dari: sicut omne quod Deus uoluit fieri, facile et absque labore euenit. Rex uero petitiones fratrum benigne suscipiens, uenerandum Sturmen abbatem ad illos se mittere promisit: quod per  multas orationes seruorum et ancillarum Dei fieri credimus. Post non multum temporis spatium rex uocari ad se Sturmen iussit, eique monasterium  Fulde quod prius habuit, ad regendum commendauit, absolutumque ab omni dominio Lulli episcopi, ad cenobium Fulde eum cum omni honore ire precepit, et cum suo priuilegio quod beatus Zacarias papa, summus apostolice sedis pontifex, dudum sancto tradidit Bonifacio, monasterium regeret : quod etiam causam suam et monasterii defensionem a nullo alio quereret nisi a rege, imperauit. Accepta a domino rege potestate, cum priuilegio supradicto quod de manu regis [c 1Kb] acceperat, ad suum perrexit cenobium. Diuulgatum tunc statim fuit per cunctas has prouincias, Sturmen uenturum fore ad terram hanc, et ubique seruis Dei et ancillis per uniuersa monasteria mox eius  de exsilio reditus innotuit: qui omnes Christo immensas referebant grates. Fratres uero cum appropinquasse eum monasterio cognouissent, sumpserunt crucem auream et reliquias sanctorum, et obuiam ei a monasterio longius processerunt: salutatoque illo et his qui cum eo uenerunt, cum spiritali carmine eum ouantes monasterium introduxerunt, et Dominum suum laudauerunt, qui eis diu optatum dedit abbatem: et facta est letitia magna inter eos.

21. Ipse uero Sturmi studio magno deditus, quemadmodum initium faceret, cepit fratrum emendare uitam et mores corrigere, et ministeria illorum monastica constituere. Templum, id est ecclesiam, quod tunc habebant, ornare, et domos omnes monasterii recentibus columnis et grandibus trabibus, nouisque  tectorum structuris corroborauit. Post autem non longum temporis cogitans, qualiter adimpleri potuisset quod sancta Regula prefatur , ut artes diuerse intra monasterium continerentur, ne forte propter aliquam necessitatem foris uagandi fratribus opus fieret; congregatis quantis potuit fossatoribus, et ut ipse erat acer ingenio, explorato passim cursu fluminis Fulde, non paruo spatio a monasterio, ipsius amnis fluenta a proprio abduxit cursu, et per non modica fossata monasterium influere fecit, ita ut fluminis impetus letificaret cenobium Dei. Quantum illud opus fratribus profuit, quantamque utilitatem adhuc quotidie ministret, et cernentibus et utentibus manifestum est. Super sepulcrum uero beati martyris Bonifacii auro argentoque  compositam statuit arcam, quam nos solemus requiem [d 1Kb] appellare, quam  pulchro opere condidit: que usque hodie super tumulum  ipsius Christi martyris cum altari aureo, perseuerat.

22. uerum quia uir iustus et Deo perfectus, apud uniuersos magnus, et maxime apud Pippinum regem habebatur, impetrauit suis apud ipsum regem sermonibus  ut fiscum, id est Omunstat [a 1Kb] , cum omnibus, que in illa uilla antiqui reges possidebant, ad supradictum sepius monasterium in suam eleemosynam condonaret, atque per conscriptam chartam, sicut mos fuit, firmaret. Mortuo autem Pippino anno ab incarnatione Domini septingentesimo sexagesimo octauo, sui uero regni uigesimo tertio, Carlus filius eius patri successit in regnum. Cum ergo ipse rex iuuenis cunctos, qui patris sui prius honoribus prediti  erant, grandibus muneribus in gratiam suam prouocaret, accersiuit quoque uenerandum abbatem Sturmen, illumque intimis amicitiis sibi coniunxit: quem cum multis sepe honoribus atque regalibus munificauit donis. Quodam tempore immisit Dominus in cor eius, ut pro intuitu retributionis eterne tractare cepisset: uocatoque ad se Sturme abbate, consilium cum eo iniit, et Hamelenburc [b 1Kb] cum omnibus que ad illum fiscum pertinent, potestatiua manu de iure suo in ius Domini et sancti Bonifacii ad cenobium Fulde tradidit. Quam traditionem fratres gratanter suscipientes, Domino pro illius incolumitate preces usque hodie fundunt. uixit deinceps sanctus Sturmi in gratia uenerandi regis Caroli omne tempus uite sue.

 23. Illis quoque temporibus suscepta legatione, inter Carolum regem Francorum et Thasilonem Norice prouincie ducem, per plures annos inter ipsos amicitiam statuit. Regnante feliciter domino rege Carolo, annos quatuor Saxonum gens seua et infestissima cunctis fuit, et paganis ritibus nimis dedita. Rex uero Carolus Domino semper deuotus, cum ipse Christianissimus esset, cogitare cepit qualiter gentem hanc Christo acquirere quiuisset. Inito seruorum Dei consilio, poposcit ut precibus Dominum uotis suis annuere obtinerent. Congregato tam grandi exercitu, inuocato Christi nomine, Saxoniam profectus est, assumptis uniuersis sacerdotibus, abbatibus, presbyteris, et omnibus orthodoxis atque fidei cultoribus, ut gentem que ab initio mundi demonum  uinculis fuerat obligata, doctrinis sacris mite et suaue Christi iugum credendo subire fecissent. Quo cum rex peruenisset, partim bellis, partim suasionibus, partim etiam muneribus, maxima ex parte  gentem illam ad fidem Christi conuertit. Et post non longum tempus totam prouinciam illam in parochias [c 30Kb] episcopales diuisit, et seruos Domini ad docendum et baptizandum potestatem dedit. Tunc pars maxima beato Sturmi, populi et terre illius, ad procurandum committitur. Suscepto igitur predicationis officio, curam modis omnibus impendit, qualiter non paruum Domino populum acquireret. Sed temporibus instabat opportunis, sacris eos sermonibus docens, ut idola et simulacra derelinquerent, Christi fidem susciperent, deorum suorum templa destruerent, lucos succiderent, sanctas quoque basilicas edificarent.

24. Quo cum multum temporis predicando et baptizando cum suis presbyteris peregisset, et per regiones quasque singulas ecclesias construxisset,  iterum postea Saxonum gens praua et peruersa a fide Christi deuians, uanis se erroribus implicauit, congregatoque exercitu ultra fines suos egressa est, et usque ad Rhenum uastando et depopulando cuncta peruenit. Cumque inde reuersi essent, infesta cede quoscunque inuenire potuerunt, trucidarunt. Quorum cum exercitus in Loganacinse, quod prope supradictum cenobium iacet, consedisset, conspirauerunt ut lectam uirorum multitudinem de exercitu ad ipsum monasterium mitterent, et cuncta que reperirent, igni comburerent, et seruos Dei ferro trucidarent. Quod cum comperisset sanctus Sturmi, statim uocatis ad se fratribus, periculum quod eis imminebat innotuit, et consilium dedit ut sancti martyris corpore assumpto, ad Hamelanburg properassent.  Ipse uero uir Dei Sturmi foras in Wedereiba perrexit, studium habens si quo modo posset prauorum conspirationem cohibere. Nos autem fratres discipuli eius, assumpto sancti martyris corpore de sepulcro, in quo annos [d 1Kb] uiginti quatuor positum fuerat, a monasterio cum uniuersis famulis Dei proficisci cepimus. Mansimus prima nocte ad proximam cellam, ubi Fulde alueo Fledene fluenta se miscent. Inde surgentes mane, ad ulteriorem peruenimus Sinnam, ibique fiximus tentorium, in quo sacratissimum Christi martyris statuimus corpus, et in circuitu milites Christi castra metati sunt. Ubi cum in tabernaculis tres exegimus noctes, quarto iam die legati nostri uenerunt, qui referebant, de parte et gente nostra nonnullos congregatos contra Saxones  bellum inire, eosque uictos ad proprias aufugisse terras. Quod cum audiuissemus, sacra beati Martyris ossa sustulimus, et gaudentes ad monasterium unde digressi sumus, reuertebamur; et Dei martyris  sancta sepulcro quo prius inerant ossa humauimus [a 1Kb] , Christo Domino gratias referentes, quod pace concessa nostro monasterio inhabitare sineremur.

25. Tunc iterum rex Carolus, ad confirmationem inchoate fidei Christiane, cum exercitu ad illam terram perrexit, et uenerandum Sturmen infirmum, iam senectute fessum, in Heresburg ad tuendam urbem cum sociis suis sedere iussit. Dispositis secundum uoluntatem suam uniuersis rex cum rediret, sanctum uirum paucos dies post reditum suum in supradicta urbe sedere imperauit. Quo expleto, ad monasterium uir Dei rediit, habito secum medico domini regis Caroli, cui nomen Wintarus, qui eius subueniret infirmitati. Dum uero quadam die, artis sue ei nescio quam potionem infuderat, cum qua  minuere debuit infirmitatem; sed ita auxit, ut ualidius et acrius ei lues acerba augeretur. Et anxius dicere cepit, quod ei medicus qui minuere morbum debuerat, malum grande irrogasset. Currere citius ad ecclesiam iubet, omnes gloggas [b 1Kb] pariter moueri imperauit, et fratribus congregatis obitum suum cito adfuturum nuntiare precepit, et pro se enixius orare postulauit. Congregata prius omni familia, domum in qua ipse iacebat, eam introduci fecit, atque omnem congregationem his uerbis adorsus est: uos, inquit, o fratres, studium meum cognouistis, qualiter usque in hodiernum diem pro uestra utilitate et pace laboraui, et hoc maxime curaui qualiter istud monasterium post obitum meum perseuerare in uoluntate Christi ualeret, et uos istic Domino seruire sincere  cum caritate quiretis, o filii. Nunc uero in concepto  proposito omnes dies uite uestre perseuerate. Deum altissimum pro me orate, et si quippiam praue apud uos egi, uel aliquem iniuste offendi, ignoscite mihi: et ego cunctis ex intimo corde omnia conuicia et omnes contumelias meas ignosco, necnon et Lullo, qui mihi semper aduersabatur. Post ista et alia nonnulla bona uerba, fratribus ualedicens, dimisit eos. Egressis ergo fratribus, cepit uir sanctus acriter languescere, et ad suprema perurgeri. Erat uniuersis meror, et tristitia magna animos obsidebat fratrum, qui solius Dei, lacrymabili uoce, misericordiam implorabant, et obitum sancti ac uenerandi abbatis sui Sturmi maximis Domino commendabant precibus.

26. Altera autem die, id est XuI Kal. Ianuarii, ingrauescente  languore ad extrema deductus est. Circumstantibus uero nobis et uidentibus eius celerem fore exitum, aliquis e nobis exorsus est: Pater, inquit, nos non ambigimus te ad Dominum migraturum, et ad uitam peruenire perennem; quapropter paternitatem tuam deprecamur ut nostri memorari digneris, et ibi pro discipulis tuis Domino preces fundere, quomodo iustum confidimus nobis profuturum, quod talem premittimus patronum. Qui, subito intuens nos: Exhibete, inquit, uosmetipsos dignos, et tales estote in uestris moribus, ut rite ualeam pro uobis orare: et ita faciam quod postulatis. Post uero uerba hec, sancta illa anima carne soluta est, et de ergastulo corporis erepta, bonis meritis repleta migrauit ad Christum, cuius in perpetuum permanet  regnum. Amen.




ANNO DOMINI DCCCXXIu.
BERNOWINUS CLAROMONTANUS EPISCOPUS.





NOTITIA HISTORICA IN BERNOWINUM.


De Bernowino episcopo Claromontano altum diu apud omnes scriptores silentium. Primus nomen eius ex obliuione eruit Mabillonius, qui carmina quedam eius nomine inscripta edidit ex manuscripto bibliothece Ottoboniane. Incertum plane quando ad sedem Claromontanam sit euectus et quo anno e uiuis excesserit. Caroli magni munificentia adiutus Bernowinus magnam ecclesiam in honorem sancti Alliri edificauit in sua ciuitate episcopali. Bernowini quatuor tantum carmina exstant, inter que eius epitaphium.





BERNOWINI CARMINA.



CARMEN PRIMUM.



Omnipotens Dominus, qui celsa uel ima gubernas,
   Maiestate potens semper ubique Deus,
Respice de solio sanctorum gloria summo,
   Auxiliumque tuis, Rex bone, da famulis.
Principibus pacem, subiectis adde salutem:
   Hostis pelle minas, et fera bella preme.
Hec quoque, que statui fulgentia culmina templi
   Bernowinus ego, sint tibi grata Deo.
Augusto et Carolo, cuius uirtute peregi,
   Concede imperii gaudia magna sui.
Quisquis et hinc summas precibus pulsauerit aures,
   Effectum tribuat semper habere Deus.
Hoc construxit opus, lector, quod cernis honestum.
    Bernowinus ouans, ductus amore Dei:
Illius necnon magni pro patris amore,
   Corpore qui sancte pausat in arce domus.
In qua multa Deus iam iam miracula mitis
   Sepius ostendit, illius ob meritum.
Si ueniet quisquis fidei de munere diues,
   Quod petit inuenit, quod cupit ecce tenet.
uos fratres, uenie petitores, obsecro uobis
   Poscite factori dona superna domus.
Hec tibi constitui, Illidi magne sacerdos,
   Que nitet hic Domini . . . clara domus.
Bernowinus ego, sanctorum paruus amator,
   Qui tibi precipue uota precesque fero:
Te rogo suppliciter pro me prece posce Tonantem.
   Ut purget uenia crimina cuncta mea.
 Et Carolo Augusto, cuius pietate fouemur,
   Prebeat etherei premia larga soli.



CARMEN II.



Qui cupiat rerum studiosus forte uiator
   Auctorem scire carminis, aut operis;
Cum rediit, queso, modicum subsistat eundo,
   Et legat hunc titulum, qui sibi cuncta refert.
Bernowinus ego nam dicor humillimus epus
   Culmina que feci, carmina que cecini.
Qui ueniet ueniam scelerum deposcere fletu,
   Transeat has portas, ad loca sancta situs,
Corpore Illidius celsa qui pausat in aula
   Eximius meritis et pietate potens.
Illic inueniet solatia certa salutis,
    Et quam cum lacrymis poscet, habet ueniam.



CARMEN III. Bernowini epitaphium.



Hec qui sacra petis uenerandi culmina templi,
   Eximios cultos que pietatis habent;
Hoc relegas carmen nostri miserabile casus,
   Ultima quem uite contulit hora mihi.
Diues eram quondam, lato famosus in orbe,
    Principibus multo charus amore piis.
Gloria me rerum mage referebat opima,
   Sed regum solita pluris amicitia.
Propterea populi largo uenerabar honore,
   Muneribus nimiis atque fauore precis.
Sed subita ereptus tanto de culmine sorte,
   Angusti requies me tenet ista loci.
Hec tibi dant nostre, lector, exempla figure
   Totius hoc uite quo gradiaris iter:
Quo nec diuitias, nec turpia lucra sequaris,
   Nec periturus eas ceca talenta petens.
Que dum seruantur tenebris immersa profundis,
   In baratrum mittunt antra sacrata suos.
Quid delicatis prodest assuescere mensis?
   Quidue laborata purpura ab arte tibi?
 Nam datur infelix corpus, cui tanta parantur
   Adfore mox puluis uermibus esca simul.
Sed iam posco uicem reddas mihi carminis huius,
   Atque illius dic tu miserere Deus.
Hunc concede mihi quisquis succedis honorem,
   Nostro deposui qui mea membra loco.
Quem peto nulla manus uiolet, dum dicat ab alto
   Omnipotens: Surge, iam tuba nostra iubet.
uita, salus, requies, spes, gloria, gratia, uirtus,
   Da ueniam famulo tu mihi, Christe, tuo, etc.
Bernowino des pius alme micantia regna,
Natis qui mittis hominum per lumina lumen,
Gratis concedis cui grandi mole subacto, etc.
Sic pro te tuisque cunctis redde uota Domino,
Et suorum memorare supplico,
 Aulam istam quam fundauit triumphante Carolo.
Qui cupit domum ingredi, bonisque uult perfrui,
Dicat uadens oro supplex, Pax huic sit domui,
Quam iussit seruare Christus, eiusque discipuli.
His peractis exeuntes supplex posco, dicite:
Miserere Bernowino, rex, Deus altissime,
Construxit qui domum istam ornauitque carmine.
Hac in domo fulget alma Christi crux mirabilis,
In qua salus, lux, et uita, uictor ineffabilis
Pendens plebem liberauit hostis ab insidiis.

Bernowinus humilis sua reddit uota Tonanti.
Hoc corpus humilis . . . . prestat uita beata.



CARMEN Iu. uersus ad crucem.



Conditor eterne, quem laudo uersibus istis
Rex requiem Bernwino da pater piusque redemptor
uirtus uirtutum, uictor, uictoria Iesu
Christe, tu iustus iudex, miserere mei iam rex;
Omnipotens Dominus mundi formator et auctor,
Sis pius et clemens, mihi sis spes unica uite.
Suspice hoc munus, te supplex accipe rogo.




ANNO DOMINI DCCCXXuI,
DUNGALUS RECLUSUS.





NOTITIA HISTORICA.


Dungalus Reclusus, siue monachus solitariam uitam ducens, scripsit epistolam ad Carolum Magnum de duplici eclipsi solari, que dicebatur contigisse priore anno 810. Edidit Lucas Dacherius tomo X Spicilegii, page 143 . Idem an alius diaconus Parisiensis circa annum 828 librum composuit Responsionum aduersus Claudii Taurinensis Sententias cultum imaginum dissuadentes, ad Ludouicum imperatorem et Lotharium filium eius Augustum. Primus edidit Papyrius Massonus Parisiis 1603, unde insertus Bibliothecis Patrum, Parisiis 1624, tom. Iu; Colon., tom. IX, et Lugd., tom. XIu, pag. 196.





DUNGALI RECLUSI [a 3Kb] EPISTOLA DE DUPLICI SOLIS ECLIPSI ANNO 810. AD CAROLUM MAGNUM.


 In nomine Patris, et Filii, et Spiritus sancti. Domino gloriosissimo Carolo serenissimo Augusto, omnium antecedentium Romanorum principum cunctis nobilibus honestisque regalium uirtutum donis et exercitiis studiosissimo, uita longeua, fida salus, continua beneuolentia, pax, corona immarcescibilis, gloria sine fine.

Audiui ergo, Domine dilectissime, ego Dungalus  uester fidelis famulus et orator, non immemor quod uos Waldoni abbati direxistis epistolam, ut per illam me ipse ex uestris uerbis interrogaret de ratione defectus solis, quem anno preterito ab incarnatione Domini 810 bis euenisse plurium relatu uobis fuisse compertum dixistis, et quem sicut uos legisse memorastis, non solum antiqui gentilium philosophi, sed et quidam Constantinopolitanus  episcopus, quasi naturalem concursionis elementorum effectum usitate et certe explorationis peritia cognitum prius dixere, quam fieret.

Inde uestre beatissime et clarissime serenitati uisum est mandare ut de dicta causa ego quasi sectator sapientie interrogarer quid sentirem, et quid scirem, et quid sentirem proferendo et respondendo faterer, exceptum scriberetur, scriptumque uobis deferretur. Non differam igitur, neque dissimulabo uestro secundum uires sanctissimo et utilissimo parere precepto; et utinam tam efficax quam uoluntarius existerem, ut non solum uelle, sed et compote uoto assequi cupita ualerem, licet apud summum Rectorem pronus et alacris affectus pro re effecta et adimpleta reputatur.

 Quia ergo, domine mi, huius rationis inuestigatio et peritia ad philosophos, hoc est, physicos proprie et specialiter pertinet, sicut uestri continent apices, quorum libri compositiores et diligentiores quamuis mihi non suppetant, quibus de his rebus et de talibus exercitatiori sermone et enucleatiori expressione tractauerunt, et per quos uobis plenius et eruditius de inquisitis respondere me posse crediderim. Secundum simplices tamen et leues compendiososque libellos qui inter manus sunt, in quantum de ipsis torpor obtunsi cordis et tardus sensus uix lento conamine pigroque nisu reptans et mouens, prelibare quiuerit, ne uulgari prouerbio lupus in fabula, pauido stupidoque silentio reprimi uidear, utcunque respondebo; sciens indubitatissime uestram  serenissime et piissime longanimitatis indulgibilem clementiam, si quid minus aut aliter dixero, facilem mihi ueniam donaturam, et paterna correctione me ueluti preter industriam studiumue per fragilitatem infirmitatemque delinquentem modeste castigaturam.

Huius autem questionis origo repetenda est, ut ab initio sicut in ceteris solet disputationibus, per ordinem ratio explicanda procedens, congrua reddatur de interrogatis responsio. Macrobius igitur Ambrosius in expositione Ciceronis inter cetera commemorat de nouem circulis, qui aplanen illam ambiunt, hoc est maximam spheram in qua duodecim signa uidentur infixa, et cui subiecte septem alie sphere per quas duo lumina sol et luna et uaga  quinque discurrunt. Orbium autem, hoc est circulorum predictorum, primus est galactias, quod latine lacteus interpretatur, qui solus subiacet oculis, ceteris circulis magis cogitatione quam uisu comprehendendis. Secundus zodiacus circulus, hoc est signifer, signa, id est, stellas et sidera ferendo et continendo dictus. Quinque alii circuli parelleli uocantur, dicti hoc nomine, quod neque in omnibus equales sunt, neque inequales; de quibus uirgilius memorat in Georgicis.

Preter hos alii duo sunt Coluri quibus nomen dedit imperfecta conuersio: duo, qui numero predicto superadduntur, Meridianus et Horizon non scribuntur in sphera, quia certum locum habere  non possunt, sed pro diuersitate circumspicientis habitantisue uariantur: que omnia transitiue nominata et numerata in hoc loco non est opus exponere. Duo ergo predicta lumina, hoc est sol et luna, et quinque stelle que appellantur uage, septem memoratas spheras maxime sphere duodecim signa continenti, que aplanes uocatur, subiectas dispertiuerunt, et occupatis regionibus quasi proprias et speciales hereditates singule singulas obtinuerunt.

In prima autem sphera de septem illa est stella que dicitur Saturni, in secunda Iouis, in tertia Martis, in quarta hoc est media, sol, in quinta stella ueneris, in sexta Mercurii; septimam que est omnium extima et infima, luna tenet. Ita Cicero  describit, cui Archimedes et Chaldeorum ratio consentit. Plato uero a luna sursum secundum, hoc est, inter septem a summo locum sextum solem tenere confirmat, secutus Aegyptios omnium philosophie disciplinarum parentes, qui ita solem inter lunam et Mercurium locatum uolunt. Quamuis autem ista persuasio Tullii et auctorum eius quibusdam edictis et credibilibus rationibus fulta conualuit, et ab omnibus pene in usum recepta est, perspicacior tamen Platonis obseruatio ueriorem ordinem deprehendisse uidetur, quam preter indaginem uisus hec quoque ratio commendat, quod lunam que luce propria caret, et de sole mutuatur, necesse est fonti luminis sui esse subiectam; hec enim ratio lunam facit non habere lumen proprium, ceteras omnes stellas lucere  suo, quod ille supra solem locate in ipso purissimo ethere sunt, in quo omne quidquid est, ut uerbis Philosophi loquar, lux naturalis et sua est, que tota cum igne suo ita sphere solis incumbit, ut celi zone que procul a sole sunt perpetuo frigore oppresse sint; luna uero, quia ipsa sola sub sole est, et caducorum iam regioni luce sua carenti proxima, lucere non potuit. Denique quia totius mundi ima pars terra est, etheris autem ima pars luna est, lunam autem terram sed etheream uocauerunt, immobilis autem ut terra esse non potuit, quia in sphera que uoluitur nichil manet immobile preter centrum; mundane autem sphere terra centrum est, ideo sola immobilis perseuerat: rursus terra accepto solis lumine clarescit tantummodo,  non lucet; luna speculi instar lumen quo illustratur emittit, que quamuis densius corpus sit quam cetera celestia, ut multum tamen terreno purius, fit accepte luci penetrabile, adeo ut eam de se rursus emittat, nullum tamen ad nos preferentem sensum caloris, quia lucis radius cum ad nos de origine sua, id est, de sole peruenit, naturam secum ignis de quo nascitur deuehit; cum uero in lune corpus infunditur, et inde resplendet, solam refundit claritudinem, non calorem: nam et speculum cum splendorem de se ui oppositi eminus ignis immittit, solam ignis similitudinem carentem sensu caloris ostendit.

His illud adiiciendum est, preter solem et lunam,  et stellas quinque que appellantur uage, reliquas omnes alias infixas celo, nec nisi cum celo moueri. Alii, quorum assertio uero propior est, has quoque dixerunt suo motu, preter quod cum celi conuersione feruntur, accedere, sed propter immensitatem extimi globi excedentia credibilem numerum secula multa una cursus sui ambitione consumere, et ideo nullum earum motum ab homine sentiri; cum non sufficiat humane uite spatium ad breue saltem punctum tam tarde accessionis deprehendendum. Solem autem ac lunam et stellas quinque, quibus ab errore nomen, preter quod secum trahit ab ortu in occasum celi diurna conuersio, ipsa suo motu in orientem ab occidente procedere, argumentis ad uerum ducentibus comprobatur, moueri enim celoque non  esse infixas et uisus et ratio affirmat, dum modo in hac, modo in illa celi regione uisuntur, et sepe cum in unum due pluresue conuenerint, et a loco in quo simul uise sunt, et a se postea separantur, quod infixe stelle non faciunt, sed in iisdem locis semper uidentur, nec a sui unquam se copulatione dispergunt, ab ortu uero ad occasum in contrarium motu propiore uolui non solum manifestissima ratione, sed oculis quoque approbantibus demonstratur.

Considerato enim signorum ordine, quibus zodiacum diuisum uel distinctum uidemus, ab uno signo quolibet ordinis eius sumam exordium: cum Aries exoritur, post ipsum Taurus emergit; hunc Gemini sequuntur, hos Cancer, et per ordinem reliqua. Si  iste ergo in occidentem ab oriente procederent, non ab Ariete in Taurum, qui retro locatus est, nec a Tauro in Geminos signum posterius uoluerentur: sed a Geminis in Taurum, et a Tauro in Arietem recte et mundane uolubilitatis consona accessione procederent. Cum uero a primo signo in secundum, a secundo ad tertium, et inde ad reliqua que posteriora sunt reuoluuntur, signa autem infixa celo feruntur, sine dubio constat has stellas non cum celo, sed contra celum moueri. Hoc ut plene luceat, astruam de lune cursu, que et claritate sua et uelocitate notabilior est. Secundo fere die circa occasum uidetur, et quasi uicina soli, quem nuper reliquit, postquam ille demersus est, ipsa celi marginem tenet antecedenti super occidens;  tertio die tardius occidit quam secundo; et ita quotidie longius ab occasu recedit, ut septimo die circa solis occasum in medio celo ipsa uideatur, post alios uero septem cum ille mergit, hec oritur, adeo media parte mensis dimidium celum, id est, unum hemispherium ab occasu in orientem recedendo metitur; rursus post septem alios circa solis occasum latentis hemispherii uerticem tenet, cuius rei indicium est quod medio noctis exoritur: postremo totidem diebus exactis, additis insuper plus minusue aliis duobus, solem denuo comprehendit, et uicinus uidetur ortus amborum, quandiu soli succedens rursus moueatur, et rursus recedens paulatim semper in orientem regrediendo relinquat occasum. Sol  quoque ipse non aliter quam ab occasu in orientem mouetur, et rursus recedens paulatim semper in orientem regrediendo relinquit occasum; sol quoque ipse naturaliter quam ab occasu in orientem mouetur. Et licet tardius recessum suum quam luna conficiat, quippe quod tanto tempore signum unum emetiatur quanto totum zodiacum luna discurrit, manifesta tamen et subiecta oculis motus sui prestat indicia: hunc enim in Ariete esse ponam, quod quia equinoctiale signum est, pares horas somni et diei facit. In hoc signo cum occidit, Libram, id est, Scorpii chelas mox oriri uidemus, et apparet Taurus uicinus occasui: nam uergilias et Hyadas partes Tauri clariores non multo post solem mergentes uidemus. Sequenti mense sol in signum posterius, id  est in Taurum recedit, et ita fit ut neque uergilie, neque alia pars Tauri illo mense uideatur: signum enim quod et cum sole occidit, semper occulitur, adeo ut et uicina astra solis propinquitate celentur: nam et Canis tunc, quia uicinus Tauro est, non uidetur, tectus lucis propinquitate. Et hoc est quod uirgilius ait:

Candidus auratis aperit eum cornibus annum
Taurus, et aduerso cedens Canis occidit astro.
Non enim uult intelligi Tauro oriente cum sole mox in occasu fieri Canem, qui proximus Tauro est, sed occidere eum dixit Tauro gestante solem, quia tunc incipit non uideri, sole uicino. Tunc tamen occidente sole Libra adeo superior inuenitur, ut totus  Scorpius ortus appareat; Gemini uero uicini tunc uidentur occasui; rursus post Tauri mensem Gemini non uidentur, quod in eos solem migrasse significat. Post Geminos redit in Cancrum, et tum cum occidit mox Libra in medio celo uidetur: adeo constat solem tribus signis peractis, id est, Ariete et Tauro et Geminis ad medietatem hemispherii recessisse.

Denique post tres menses sequentes, tribus signis que sequuntur incensis, Cancrum dico, Leonem et uirginem, inuenitur in Libra; que rursus equat noctem diei, et dum in ipso signo occidit, mox oritur Aries, in quo sol ante sex menses occidere solebat. Ideo autem occasum eius quam ortum elegimus preponendum, quia signa posteriora post occasum  uidentur, et dum ad hec quo sole mergente uideri solent, solem redire monstramus, sine dubio eum contrario motu recedere quam celum mouetur, ostendimus. Hec autem que de sole ac luna diximus, etiam quinque stellarum recessum assignare sufficient: pari enim ratione in posteriora signa migrando, semper mundane uolubilitati contraria recessione uersantur, quarum cursus recursusque ipso sole moderari perhibetur; nam certa spatii definitio est, ad quam cum unaqueque erratica stella recedens ad solem peruenerit, tanquam ultra prohibeatur accedere, agi retro uidetur et rursus cum certam partem recedendo contigerit, ad directi cursus consueta reuocatur, ita solis uis et potestas  motus reliquorum luminum constituta demensione moderatur.

Circus ergo siue circulus intelligitur uniuscuiusque stelle una integra et peracta conuersio, id est, ab eodem loco post emensum sphere per quam mouetur ambitum in eumdem locum regressus. Est autem hic linea ambiens spheram ac ueluti semitam faciens, per quam sol et luna discurrit, et intra quam uagantium stellarum error legitimus cercetur, quas ideo ueteres errare dixerunt, quia et cursu suo feruntur, et contra sphere maxime, id est, ipsius celi impetum contrario motu ad orientem ab occidente uoluuntur, et omnium quidem par celeritas, motus similis, idem est modus meandi, sed non omnes eodem temporis spatio circos suos orbesque  conficiunt. Causam uero sub eadem celeritate diuersi spatii inequalitas spherarum efficit, quas singule stelle perlustrant: a Saturni enim sphera, que est prima de septem, usque ad spheram Iouis, a summo secundam interiecti spatii tanta distantia est, ut zodiaci ambitum superior triginta annis, duodecim uero subiecta conficiat, rursus tantum a Ioue sphera Martis recedit, ut eumdem cursum biennio peragat. uenus autem tanto est a regione Martis inferior, ut ei annus satis sit ad zodiacum peragrandum.

Iam uero ita ueneri proxima est stella Mercurii, et Mercurio sol propinquus, ut hi tres celum suum pari temporis spatio, id est, anno plus minusue circumeant; ideo et Cicero hos duos cursus comites  solis uocauit, quia in spatio pari longe a se nunquam recedunt: luna autem tantum ab his deorsum recessit, ut quod illi anno, uiginti octo diebus conficiat. Sed Cicero cum quartum de septem solem uelit, quartus autem inter septem non fere medius, sed omnimodo medius et sit et habeatur, non abrupte medium solem, sed fere medium dixit his uerbis: »Deinde de septem mediam fere regionem sol obtinet.« Sed non uacat adiectio qua hec pronuntiatio temperatur; nam sol quartum locum obtinens, mediam regionem tenet numero, sed non spatio; Saturni enim stella, que summa est, Zodiacum triginta annis peragrat: sol medius anno uno; luna ultima uno mense non integro. Tantum ergo interest inter solem et Saturnum, quantum inter unum  et triginta; tantum inter lunam solemque, quantum inter duodecim et unum; unde apparet totius a summo in imum spatii certam ex media parte diuisionem solis regione non fieri. Sed quantum ad numerum pertinet, ueluti inter septem quartus medius dicitur, quamuis propter inequalitatem spatiorum adiectione fere particule temperatur. Zodiacus ergo circulus est unus ex undecim supradictis, qui solus potuit latitudinem hoc modo quem referimus, adipisci. Natura celestium circulorum incorporalis est, lineaque ita mente concipitur, ut sola longitudine censeatur, latum habere non possit; in Zodiaco longitudinem signorum capacitas exigebat. Quantum igitur spatii lata dimensio porrectis sideribus occupat,  duabus lineis limitatum est, et tertia ducta per medium ecliptica uocatur, quia cum cursum suum in eadem linea pariter sol et luna conficiunt, alterius eorum necesse est euenire defectum; solis, si ei tunc luna succedat; lune, si tunc aduersa sit soli. Ideo nec sol unquam deficit, nisi cum tricesimus lune dies est; et nisi quinto decimo cursus sui die, nescit luna defectum: sic enim euenit ut aut lune contra solem posite, ad mutuandum ab eo solidum lumen, sub eadem linea inuentus terre conus obsistat, aut soli ipsa succedens, o iectu suo ab humano aspectu lumen eius repellat. In defectu autem sol ipse nichil patitur, sed noster fraudatur aspectus, luna uero circa proprium defectum laborat, non accipiendo solis lumen, cuius beneficio noctem  colorat; quod sciens uirgilius, disciplinarum omnium peritissimus, ait:

Defectus solis uarios, luneque labores.
Quamuis igitur trium linearum ductus zodiacum et claudat et diuidat, unum tamen circum auctor uocabulorum dici uoluit antiquitas, secundum uero quosdam philosophos latitudo zodiaci duodecim lineis mensuratur, ex quibus iuxta paris numeri naturam duas haberi medias necesse est, quas tantummodo a sole lustrari confirmantes, lunam per omnes discurrere dicunt. Quapropter ultro citroque uagata eclipsim fieri singulis mensibus non sinit. Omnibus tamen annis utriusque sideris defectus statutis diebus horisque euenire comprobant, quamuis non semper appareant, ideo quia aliquando  fiunt subtus terram in parte latentis hemispherii, aliquando supra; sed propter nubila et propter globositatem et conuexitatem terre neque ubique, neque eisdem horis ab omnibus cerni possunt; unde certissimum est sepius ista fieri quam uideri, nec equaliter cunctis apparere cum uidentur; unde uespertinos solis ac lune defectus Orientales non sentiunt, neque matutinos Occidentales, obstante cono terre atque uisum arcente. Lune autem defectum aliquando quinto mense a priori, solis uero septimo eiusdem bis in triginta diebus super terras occuliari, necnon ab aliis uisum esse, quondam in duodecim diebus utrumque sidus deficere probabili ratione et traditione cognouimus.

Respondi ergo, ut mihi uidetur, beatissime Auguste,  secundum uestrarum exactionem litterarum, et dixi ex eorumdem auctoritate quemadmodum antiqui philosophi et scierunt et prescierunt, quomodo fieret defectus solis, et quando fieret illi enim omnium disciplinarum peritissimi, et nullius secte inscii ueteribus approbate, sagacissima elimate et defecate mentis intentione, et perspicacissima purgatissimaque interni sensus acie prefixa, omnium rerum naturas, rationes, causas et origines subtilissime et instantissime naturali inuestigatione quesiuerunt, accuratissime et efficacissime illo a quo omne datum optimum est et omne donum perfectum offerente quesita inuenerunt, inuenta et deprehensa diligentissime et intentissime obseruauerunt inde  physici astronomie specialiter studentes, eadem diutissima meditatissimaque diligentia ortus et obitus stellarum intuentes et intuendo experientes, solis et lune et reliquarum quinque uagantium cursus et recursus, accessus et recessus plenissime explorauerunt, in tantum ut explorando indubitatissime scirent quantas lineas zodiaci circuli unaqueque stella erratica lustraret, et per quam proprie et specialiter de ipsis lineis in presenti cursum dirigeret, et in quo signo et in qua parte ipsius signi esset. Qui ergo ita de subtilioribus, licet ueris et naturalibus, aliarum stellarum motibus certissime et studiosissime cognouerunt, cur solis et lune cursus, qui uere notabiliores et faciliores sunt ad cognoscendum, ignorarent, ut eos lateret quomodo uel  quando per eamdem zodiaci circuli eclipticam lineam currerent, et illam unam eamdemque lustrantes, in unum signum et in unam partem coirent, et in eamdem partem ceuntes, lunaque in ipsa soli succedente eclipsis fieret solis.

Non solum ergo predicti philosophi eclipsim, hoc est defectum solis presciebant, et prescientes predicebant quando post unum mensem futurus esset; sed quando per annum, aut XX aut C M annos sequeretur, per supradictam sagacem explorationem et diligentem obseruationem longe ante experti presignabant. Sed ut plus miremini, usque ad quindecim millia annorum talibus argumentis protenderunt. Inde Cicero uisionem Africani referens, ita dicit: »Homines populariter annum tantummodo solis  unius astri reditum metiuntur; re autem recta cum ad idem unde semel profecta sunt, cuncta astra redierunt, eademque totius celi descriptionem longis interuallis retulerunt: tunc ille uere uertens annus appellari potest, in quo uix dicere audeo quam multa hominum secula teneantur. Namque ut olim deficere sol hominibus exstinguique uisus est, cum Romuli animus hec ipsa in templa penetrauit, quandoque ab eadem parte sol eodemque tempore iterum defecerit, tum signis omnibus ad idem principium stellisque reuocatis, expletum annum habeto; cuius quidem anni nondum uicesimam partem scito esse conuersam.«

Que uerba Tullii Ambrosiana expressio aperit hoc modo atque pandit: Annus non is solus est  quem nunc communis omnium usus appellat; sed singulorum seu luminum, hoc est solis et lune, siue stellarum, emenso omni celi circuitu, a certo loco in eumdem locum reditus, annus suus est: sic mensis lune annus est intra quem celi ambitum lustrat: nam et a luna mensis dicitur, quia Greco nomine luna uocatur.

uirgilius denique ad discretionem lunaris anni, qui breuis est, annum, qui cursu solis efficitur, significare uolens ait:

Interea magnum sol circumuoluitur annum.
Annum magnum uocans solis comparatione lunaris; nam cursus quidem ueneris atque Mercurii pene par solis; Martis uero annus fere biennium tenet:  tanto enim tempore celum circuit. Iouis autem stella duodecim, et Saturni triginta annos in eadem circumitione consumit.

Hec de sole et luna, ac uagis, ut ante retulimus, iam nota sunt: annus uero, qui mundanus uocatur, qui uere uertens est, quia conuersione plene uniuersitatis efficitur, largissimis seculis explicatur, cuius ratio talis est. Stelle omnes et sidera, que infixa celo uidentur, quorum proprium motum nunquam uisus humanus sentire uel deprehendere potest, mouentur tamen, et preter celi uolubilitatem qua semper trahuntur, suo quoque accessu tam sero promouent, ut nullius hominum uita tam longa sit, que obseruatione continua factam de loco per mutationem, in quo . . . . . primum uiderat, deprehendat.  Mundani ergo anni finis est, cum stelle omnes omniaque sidera, que aplanes habet, a certo loco ad eumdem locum ita remeauerint, ut ne una quidem celi stella in alio loco sit quam in quo fuit, cum omnes alie ex eo loco mote sunt ad quem reuerse, anno suo finem dederunt, ita ut sol et luna cum erraticis quinque in iisdem locis et partibus sint, in quibus incipiente mundano anno fuerunt: hoc autem, ut physici uolunt, post annorum quindecim millia peracta contingit.

Ergo sicut annus lune mensis est, et annus solis duodecim menses, et aliarum stellarum hi sunt anni quos supra retulimus; ita mundanum annum quindecim millia annorum, quales nunc computamus efficiunt. Ille ergo uere annus uertens uocandus est,  quem non solis, id est unius astri, reditus metitur, sed quem stellarum omnium, que in quocunque celo sunt, ad eumdem locum reditus sub eadem celi totius descriptione concludit; unde mundanus dicitur, quia mundus proprie celum uocatur. Igitur sicut annum solis non solum a Kalendis Ianuariis usque ad easdem uocamus, sed et a sequente post Kalendas die usque ad eumdem diem, et a quocunque cuiuslibet mensis die usque in diem eumdem reditus, annus uocatur; ita huius mundani anni initium sibi quisque facit quodcunque decreuerit, ut ecce nunc Cicero a defectu solis, qui sub Romuli fine contigit, mundani anni principium sibi ipse constituit, et licet etiam sepissime postea defectus solis euenerit, non dicitur tamen mundanum annum  repetita defectio solis implesse, sed tunc implebitur cum sol deficiens in iisdem locis et partibus et ipse erit, et omnes celi stellas omniaque sidera rursus inueniet in quibus fuerant sub Romulo, cum post annorum quindecim millia sicut asserunt philosophi, sol denuo ita deficiet, ut in eodem signo eademque parte sit, ad idem principium, in quo sub Romulo fuerant, stellis quoque omnibus signisque reuocatis.

Anno ergo preterito 810 ab incarnatione Domini non est mirum eclipsin solis euenisse, sicut uestre indicant littere; septimo Idus Iunias, prima tunc initiante luna, et rursus in eodem anno pridie Kalendas Decembris, trigesima incipiente luna, et a  priore defectu septimo mense, hoc est Decembre inchoante; qui sic defectus solis definitur nouissima primaue luna fieri, et septimo mense a priore defectu, quamuis aliquando penitus non appareat, cum certe sit factus, aut si apparuerit non semper ubique cernatur, aut si ubique conspiciatur, non eisdem horis omnes equaliter uideant euenisse propter supradictas causas.

Si quis ergo etiam in hoc tempore tanto sensus acumine preditus, tanta instantie diuturnitate nisus, tanta explorationis et obseruationis diligentia intentus, eadem otiositate et curiositate sicut priori etate geniti, sollicitus tantum studium erga astronomie aut cuiuscunque discipline assectationem adhibuerit, nonne idem facile credendus est ad  eamdem antiquorum scientiam et prescientiam posse peruenire? uoluntas enim dispar, non natura, que una et equalis est, homines tantum a se distare facit, quanquam in primis hominibus propter mundi adolescentiam et uim corporum, et sensuum uigorem magis uoluisse comperimus.

Hic ergo nunc de eclipsi solis sit finis dicendi, non quod dixisse forsitan sufficienter arbitrer, sed quia ad presens proprii ingenioli exiguitas amplius memorare non quiuerit: Plinius enim secundus et alii libri, per quos estimem hec me posse supplere, non habentur nobiscum in his partibus, cum de talibus per me ipsum nichil audeam excogitare neque presumam. uos autem, domine piissime Auguste, quibus pre omnibus affluentiam sapientie, sicut  et ceterarum sanctarum uirtutum Deus distribuit, rogo suppliciter ut in quo uobis de hac causa ignorare uidear, aut aliter estimare quam rectum est, instruere et dirigere dignemini: Stulta enim mundi elegit Deus: Et, Non est apud eum personarum acceptio, ut non solum uestre purissime et clarissime sapientie lux his qui prope sunt luceat, sed et his qui longe; et non solum per aperta camporum discurrentes illustret, uerum etiam Reclusos licet per rimas et iuncturas uestri serenissimi splendoris radius exerens perfundat. Omnibus ergo ualde necesse est attentis et assiduis precibus rogare et postulare, ut Dominus et Saluator noster iehsu Christus suo  populo donet et tribuat multis annis de tali et tanto principe et magistro gaudere, qui omnibus equaliter omnium bonorum operum et uirtutum et honestarum disciplinarum doctor precipuus, et perfectum habetur exemplar rectoribus ad suos subiectos bene regendos, militibus ad suam exercendam legitime militiam, clericis ad uniuersalis Christiane religionis ritum recte obseruandum, philosophis et scholasticis ad honeste de humanis philosophandum et sapiendum, reuerenterque atque orthodoxe de diuinis sentiendum et credendum. Quid plura de nostri domini Augusti Caroli summis uirtutibus et excellentibus dicere nitor, cum licet multum elaborare uelim totas referre non potero? Hoc tantum ueraciter dicimus, quod omnes uno ore conclamant, quia in ista  terra, in qua nunc Deo donante Franci dominantur, ab initio mundi talis rex et talis princeps nunquam uisus est, qui sic esset fortis, sapiens, et religiosus sicut noster dominus Augustus Carolus. De cetero autem per sua sancta et sublimia merita, forsitan de suo semine talis oriatur. Hoc solum superest ut nos omnes Christiani altissimis uocibus et deuotissimis cordibus unanimiter clamemus ad Dominum et rogemus ut nostri optimi domini Augusti Caroli triumphos multiplicet, imperium dilatet, sacram conseruet progeniem, sanitatem confirmet, uitam in multos extendat annorum curriculos. Exaudi, exaudi, exaudi, Christe.

Sicut ergo, domine reuerentissime atque dulcissime, Deo et uestro fideli famulo Waldoni abbati mandastis,  ut me de talibus ex uestris uerbis commonendo interrogaret, et exigendo commoneret, qui sicut uobis fidelis, ita mihi de hac re grauis et importunus exactor quamuis moderate exstitit, ita per illum uobis remitto, ut inde ei gratias referatis, si quid in his bene dixerim, que per eius urgentem exactionem uolens nolens solui: si autem aliquid male propter meum proprium neglectum, mihi penitentiam quam uelitis clementer imponatis. Opto uos bene semper ualere in Deo, optime domine, et non tantum optime domine, sed et piissime atque amantissime Pater.



DUNGALI RECLUSI LIBER ADuERSUS CLAUDIUM TAURINENSEM AD LUDOuICUM ET LOTHARIUM AUGG.






PRAEFATIO. Antistitibus et clero Gallie Papirius Massonus.

 Illud inter cetera prudentissime a L. Floro Romane Historie scriptore dictum puto, quam maxime  mortiferos esse solere morsus morientium bestiarum; nec dubito quin recte hoc nomine appellari heresis  debeat, speroque futurum ut catholica Ecclesia ex morte bestie, postquam illa senuerit, solatium et quietem sit aliquando habitura: maiores enim uestri hoc semper credidere, hanc pestem seu uenenum cum diu nocuerit desiturum, tunc cum sacerdotes Domini se et greges sibi commissos diligenter excusserint, statuerintque sic uitam componere, ut reprehendi amplius non possint. Sanc superioribus seculis plurime hereses regnauerunt, quarum ne nomina quidem recensere possis, ita eueniet iis que nunc orbem affligunt, et cum diu seuierint euanescent. Claudius quidem Taurinensis episcopus olim pessime de imaginibus sentiens, fecit ut Ionas Aurelianensis antistes aduersus heresim illam scriberet, quod ab eo prestitum est Caroli Calui temporibus, multa in eo opere de Carolo Magno, multa de Ludouico patre pio principe sancte Dei Ecclesie filio aduersus presbyterum natione Hispanum, nomine Claudium dicuntur. At Dungalus, quem uobis nunc supplices offerimus, et ipse excellens theologus sub  eodem Ludouico imperatore eiusque filio nobilissimo Augusto Lothario uixit. Hic libellum suum uocat responsiones ex auctoritate et doctrina sanctorum Patrum defloratas et excerptas continentem, sub nomine et honore gloriosissimorum principum Christianissimorum sancte Ecclesie rectorum dominum Ludouici maximi ac serenissimi imperatoris, eiusque filii Augusti Lotharii, contra insanas blasphemasque Claudii Taurinensis nenias. In quo libello illa imprimis Dungali sententia notanda est: »Qualis et quanta est insana elatio, et uana temeritas ut quod a primeuo tempore Christianitatis per annos ferme 820 aut eo amplius a sanctis ac beatissimis Patribus et religiosissimis postmodum principibus ad gloriam et laudem Domini in ecclesiis et in quibuslibet Christianorum domibus fieri concessum, constitutum, et iussum est, unus homo blasphemare, reprehendere, conculcare, proiicere ac sufflare presumat? quasi in tanto iam dicto spatio nullus sic sanctus uel sapiens  in Ecclesia Dei exstitisset auctor, qui tam ardentissimum in corde suo zelum uel subtilissimum haberet intellectum sicut iste qui audet oppugnare quod ceteri, quasi formidolosi ausi non sunt, uel uituperare quod alii esse uituperandum quasi stulti non intellexerunt.« Sed antequam Claudius Taurinensis insurgeret in Ecclesiam Dei, Felix Urgellitanus tempore Caroli Magni Ecclesiam uexabat, ut hic Dungali locus ostendit: »Dominus beatissime memorie Carolus florentissimus uigilantissimusque catholice fidei tutor et propugnator, nequissime caput uipere in magistro huius erroris Felice contra sibilantis  unitatem Ecclesie apostolice auctoritatis preualida ferreaque confregerit uirga.« Clarissima autem Ecclesie lumina, ut Ambrosium, Hieronymum, Augustinum, Gregorium Nyssenum, Ioannem Chrysostomum, Gregorium Romanum pontificem, fatuus ille Taurinensis episcopus obstruere, si posset, conaretur; sed illi uita et moribus et scientia longe superiores uno sanctitatis nomine satis tuti sunt aduersus rabidi canis calumnias. Utitur preterea Dungalus testimoniis Paulini Aquitani et Nolensis episcopi, de quo D. Augustinus lib. I de Ciuitate Dei: Paulinus noster, ait, Nolensis episcopus ex opulentissimo diuite, uoluntate pauperrimus et copiosissime sanctus fuit; et Dungalus de eodem: Sanctitate et sapientia preditus, et quasi quedam pharus et turris inexpugnabilis. Utitur etiam auctoritate et testimonio Aurelii Clementis, Prudentii uiri consularis et Iberorum eruditissimi, cuius pemata temporibus Theodosii iunioris et Honorii maxima laude dignissima uisa  sunt. Utitur et Prisciani auctoritate, de quo idem Dungalus, Priscianus, ait, propter nobilissimi claritatem ingenii lumen Romane facundie meruit uocitari. Cassiodorus in libello de Orthographia. Ex Prisciano moderno auctore hec decerpta sunt et duodecimo capite eiusdem. Ex Prisciano, inquit, grammatico, qui nostro tempore Constantinopoli doctor fuit, ista collecta sunt. Sedulium quoque et Fortunatum petas; hunc quidem, postea episcopum Pictauiensem, pro sue cause defensione Dungalus citat. Itaque hunc auctorem ueluti singulare munus amplectimini in quo plurimas rationes ex sancta Scriptura congerit quibus probet non abs re ab Ecclesia cultum sanctorum probari, ipsum autem Deum adorari a Christiano populo, suppliciterque coli ut eternum omnium conditorem? Dungalus uero ipse se aliunde aduenisse in hanc terram initio libri sui plane testatur ingenueque fatetur; sed unde aduenerit in dubio est; liber quidem eius uidetur scriptus in monasterio beati Dionysii ad Sequanam flumen,  ubi in manibus uelii Benedictini ordinis et bibliothecarii nobilis et docti uiri a multis uisus est. uenit tandem in manus Pauli Petauii senatoris Parisiensis egregii uiri, in membranis ueteribus scite perscriptus, qui ut mihi illum benigne ostendit, ita pari beneficio utetur in eos qui membranas ipsas cupient uidere. Exemplaris autem copiam ante quindecim annos mihi fecit Nicolaus Faber ciuis Parisiensis: quos idcirco nominandos putaui, ne quis mendacii me reum suspicetur adeo ueritatis amantem ut pro ea mori malim. Bene ualete. Lutetie Parisiorum uIII Kal. Augusti 1608.





APOLOGETICUM ATQUE RESCRIPTUM CLAUDII EPISCOPI ADuERSUS THEUTMIRUM ABBATEM.

 Epistolam tuam cum adiunctis subter capitulis plenam garrulitate atque stoliditate per quemdam accepi rusticum portitorem; in quibus capitulis denuntias te esse turbatum, eo quod rumor abierit ex Italia de me per omnes Gallias usque ad fines Hispanie, quasi ego sectam quamdam nouam predicauerim, contra regulam fidei catholice: quod omnino falsissimum est. Nec mirum est si de me ista dixerunt diaboli membra, qui ipsum caput nostrum et seductorem et demoniacum proclamauerunt. Ego enim non sectam doceo, qui unitatem teneo et ueritatem proclamo. Sed sectas et schismata et superstitiones atque hereses in quantum ualui, compressi,  contriui, et pugnaui et expugnaui, et expugnare inquantum ualeo prorsus Deo adiuuante non cesso. Hoc autem idcirco prouenit, quia postquam coactus suscepi sarcinam pastoralis officii, missus a pio principe, sancte Domini Ecclesie catholice filio, Ludouico, et ueni in Italiam, ciuitatem Taurinis. Inueni omnes basilicas contra ordinem ueritatis sordibus anathematum imaginibus plenas, et quia quod omnes colebant, ego destruere solus cepi, et idcirco aperuerunt omnes ora sua ad blasphemandum me, et nisi Dominus adiuuisset me, forsitan uiuum deglutissent me.


Item ad locum.


Cum enim distincte dicatur non faciendam similitudinem omnium que in celo sunt aut que in terra uel que sub terra, non de solis similitudinibus alienorum deorum intelligitur dictum, sed et de celestibus creaturis, aut que in honore Creatoris humanus sensus potuit excogitare. Adorare est laudare, uenerari, rogare, precari, supplicare, inuocare, precem effundere. Colere uero est gubernare, obseruare, officium facere, frequentare, uenerari, amare, diligere.


Item ad locum.

Dicunt isti, contra quos Dei Ecclesiam defendendam suscepimus: Non putamus imagini quam adoramus aliquid inesse diuinum. Sed tantummodo pro honore eius, cuius effigies est, tali eam ueneratione  adoramus. Cui respondemus, quia si sanctorum imagines hi qui demonum cultum reliquerunt uenerantur, non idola reliquerunt sed nomina mutauerunt. Si enim scribas in pariete, uel pingas imagines Petri et Pauli, Iouis et Saturni, siue Mercurii, nec isti dii sunt, nec illi apostoli; nec isti, nec illi homines, ac per hoc nomen mutatur. Error tamen, et tunc et nunc idem ipse permanet semper. Certe si adorandi fuissent homines, uiui potius, quam mortui adorandi esse debuerunt: id est ubi similitudinem Dei habent, non ubi pecorum, uel quod uerius est, lapidum, uel lignorum uita sensu et ratione carentem. Ex qua re summopere pensandum est, quia si opera manuum Dei non sunt adoranda et colenda, quanto magis opera manuum hominum non sunt adoranda et colenda  prorsus, nec in honore eorum quorum similitudines esse dicuntur; quia si imago quam adorat, Deus non est, nequaquam ueneranda est pro honore sanctorum, qui nequaquam diuinos sibi arrogant honores.


Ad locum.

Et ideo sciendum est summopere, quia non solum qui uisibilia figmenta atque imagines colit, sed etiam quamlibet siue celestem, siue terrenam, siue spiritalem, siue corpoream creaturam uice nominis Dei colit, et salutem anime sue que de solo Deo est, ab illis sperat: de illis est, de quibus dicit Apostolus: Et coluerunt et seruierunt creature potius quam Creatori.


Item ad locum.

Quid te ad falsas imagines humilias et inclinas?  Quid ante inepta simulacra et figmenta terrena captiuum corpus incuruas? Rectum te Deus fecit, et cum cetera animalia prona et ad terram sint, tibi sublimis status et ad celum atque ad Deum uultus erectus est; illuc intuere, illuc oculos tuos erige, in supernis Deum quere, ut carere inferis possis. Ad alta celestia suspensum pectus attolle. Quid te in lapsum mortis cum insensata imagine, quam colis, sternis? Quid in ruinam diaboli per ipsam, et cum ipsa cadis? Sublimitatem serua qua natus es, perseuera talis qualis a Domino factus es.


De cruce ad locum.

Sed dicunt isti false religionis atque superstitionis cultores: Nos ob recordationem Saluatoris nostri crucem  pictam atque in eius honore imaginatam colimus, ueneramur atque adoramus; quibus nichil aliud placet in Saluatore nostro, nisi quod et impiis placuit opprobrium passionis et irrisio mortis. Hoc de illo credunt quod et impii homines, siue Iudei, siue pagani, qui eum resurrexisse diffidunt, et non nouerunt de illo aliud cogitare nisi eum tortum et mortuum et semper in passione positum in corde suo credunt et retinent, et non attendunt neque intelligunt quod ait Apostolus: Etsi noueramus secundum carnem Christum, sed nunc iam non nouimus.


Item ad locum.

Contra quos respondendum est, quia si omne lignum schemate crucis factum uolunt adorare, pro eo  quod Christus in cruce pependit, et alia multa illis conuenit que Christus egit per carnem. uix enim sex horis in cruce pependit, et tamen nouem mensibus lunaribus et supra undecim dies in utero uirginis fuit, qui simul sunt dies solares ducenti septuaginta sex: id est nouem menses et supra dies sex. Adorentur ergo puelle uirgines, quia uirgo peperit Christum. Adorentur et presepia, quia mox est ut natus in presepio est reclinatus. Adorentur et ueteres panni, quia continuo cum natus est, pannis ueteribus est inuolutus. Adorentur et naues, quia frequenter in nauibus nauigauit, et de nauicula turbas docuit, et in naui dormiuit, et de naui uentis imperauit, et in dextera nauigii rete mittere iussit, quando prophetica illa magna captura piscium facta est. Adorentur  asini, quia asellum sedendo ad Ierusalem usque peruenit. Adorentur agni, quia de illo scriptum est: Ecce Agnus Dei, ecce qui tollit peccata mundi. Sed isti peruersorum dogmatum cultores agnos uiuos uolunt uorare, et in pariete pictos adorare. Adorentur et leones, quia de illo scriptum est: uicit leo de tribu Iuda radix Dauid. Adorentur et petre, quia quando de cruce est depositus, in saxeo sepulcro est positus, et de illo Apostolus ait: Petra autem erat Christus; sed Christus petra, agnus, et leo tropice non proprie est dictus per significantiam non per substantiam. Adorentur et spine ruborum, quia exinde spinea corona tempore passionis capiti eius imposita est. Adorentur et arundines, quia ab eis colaphis a militibus caput eius cesum est. Postremo adorentur  et lancee, quia unus militum in cruce lancea latus eius aperuit, unde fluxit sanguis et aqua, sacramenta, unde formatur Ecclesia. Ridicufosa ista omnia sunt, et lugenda potius quam scribenda. Cogimurque contra stultos stulta preponere, et contra lapidea corda non uerbi sagittas uel sententias, sed lapideos proiicere ictus. Redite preuaricatores ad cor, qui recessistis a ueritate, et diligitis uanitatem et estis uani facti; qui rursum crucifigitis Filium Dei, et ostentui habetis, et per hoc cateruatum animas miserorum socias factas demonum habetis. Alienando eas per nefanda sacrilegia simulacrorum, a Creatore suo habetis eas deiectas et proiectas in damnationem perpetuam.


Item ad locum.


Aliud enim Deus iussit, aliud isti faciunt. Deus iussit crucem portare, non adorare: isti uolunt adorare, quam nolunt nec spiritaliter nec corporaliter secum portare. Taliter enim Deum colere, ab illo recedere est; ille enim dixit: Qui uult post me uenire abneget semetipsum, et tollat crucem suam et sequatur me. Quia uidelicet nisi qui a semetipso deficiat, ad eum qui super ipsum est, non appropinquat; nec ualet apprehendere quod ultra ipsum est, si nescierit mactare quod est


Ad locum.

Quod uero ais, quod ego prohibeam homines penitentie causa pergere Romam, falsum tu loqueris. Ego enim iter illud nec approbo nec improbo, quia  scio quod nec omnibus obest, nec omnibus prodest, nec omnibus proficit, nec omnibus officit. Te ipsum primum interrogare uolo, si penitentiam agere Romam pergere nosti esse. Cur tu tanto tempore tantas animas perdidisti, quas in monasterio retinuisti, et penitentie causa in monasterium recepisti, et non eas Romam misisti, sed potius tibi seruire fecisti. Dicis enim te habere cateruam monachorum centum quadraginta, qui omnes penitentie causa ad te uenerunt, et se monasterio tradiderunt, ex quibus neminem Romam ire permisisti. Si hec ita se habent, ut tu dicis, penitentiam agere Romam pergere est, quid acturus es de sententia illa quam Dominus dicit: Qui scandalizauerit unum de pusillis istis qui in me credunt, expedit ei ut suspendatur  mola asinaria in collo eius, et demergatur in profundum, quam ut scandalizet unum de pusillis istis qui in me credunt. Nullum scandalum maius est quam hominem illam prohibere pergere uiam, per quam possit ad gaudia pergere sempiterna.


Item ad locum.

Scimus enim quod non intellecta euangeliste uerba Domini Saluatoris, ubi ait beato apostolo Petro: Tu es Petrus et super hanc Petram edificabo Ecclesiam meam, et tibi dabo claues regni celorum. Propter ista iam dicta Domini uerba imperitum hominum genus pro acquirenda uita eterna, postposita omni spiritali intelligentia, uolunt pergere Romam, et post pauca: Qui hoc modo ut supradictum est claues regni celorum intelligit intercessionem beati Petri localiter  non requirit, quia si proprietatem uerborum Domini subtiliter consideramus, non est ei dictum: Quodcunque solueris in celo erit solutum et in terra, et quodcunque ligaueris in celo erit ligatum super terram; ac per hoc sciendum est, quod tandiu antistibus Ecclesie istud ministerium concessum est, usque dum psi peregrinantur in hoc mortali corpore: cum uero  debitum mortis reddiderint, alii succedunt loco ipsorum, qui eamdem obtinent iudiciariam potestatem, sicut scriptum est: Pro patribus tuis nati tibi sunt filii, constitues eos principes super omnem terram.


Item ad locum.

Redite ceci ad lumen uerum, quod illuminat omnem hominem uenientem in hunc mundum; quod lumen in tenebris lucet, et tenebre illud non comprehendunt; qui istud lumen non aspiciendo in tenebris estis, et in tenebris ambulatis, et nescitis quo eatis, quia tenebre obcecauerunt oculos uestros.


Item ad locum

Audite et hoc insipientes in populo, et stulti aliquando sapite, qui intercessionem apostoli Romam  pergendo queritis, quid contra uos dicat idem sepe dictus beatissimus Augustinus, in libro enim de Trinitate octauo inter cetera sic dicit: »Redi ergo mecum et consideremus cur diligamus apostolum. Nunquidnam propter humanam speciem, quam notissimam habemus, eo quod credimus eum hominem fuisse? Non utique; alioquin nunc non est quem diligamus, quandoquidem homo ille iam non est? Anima enim eius a corpore separata est, sed id quod in illo amamus etiam nunc uiuere credimus.«


Item ad locum.

Promittenti Deo debet fidelis quisque credere, quanto magis iuranti. Quid est dicere: Si fuerint in medio eius, Ne, Daniel, et Iob? Id est, si tante sanctitatis, tante iustitie, tantique meriti sit,  quanti illi fuerunt, non liberabunt filium neque filiam. Hec idcirco dicit ut nemo de merito uel intercessione sanctorum confidat, quia nisi eamdem fidem, iustitiam, ueritatemque teneat quam illi tenuerunt, per quam illi placuerunt Deo, saluus esse non poterit.


Item ad locum.

Quinta tua in me obiectio est, et displicere tibi dicis, eo quod dominus apostolicus indignatus sit mihi. Hoc dixisti de Paschali Ecclesie Romane episcopo, qui presente iam caruit uita. Apostolicus autem dicitur quasi apostoli custos, aut apostoli fungens officium. Certe non ille dicendus est apostolicus qui in cathedra sedens apostoli, sed qui apostolicum implet officium. De illis enim qui eum  locum tenent, et non implent officium, Dominus dixit: Super cathedra Moysi sederunt Scribe et Pharisei. Omnia ergo quecunque dixerint uobis seruate et facite: secundum opera uero eorum nolite facere; dicunt enim et non faciunt.







DUNGALI RESPONSA CONTRA PERuERSAS CLAUDII TAURINENSIS EPISCOPI SENTENTIAS.

 Hunc itaque libellum responsiones ex auctoritate ac doctrina sanctorum Patrum defloratas et excerptas continentem, sub nomine et honore gloriosissimorum principum, Christianissimorum sancte Ecclesie rectorum domini Ludouici maximi ac serenissimi imperatoris eiusque filii nobilissimi Augusti Lotharii, ego Dungalus in Dei et eorum obsequio esse dicandum componendumque deuoui, contra insanas blasphemasque Claudii Taurinensis episcopi nenias, non quod ante iam dudum ex quo in hanc terram aduenerim occasio mihi copiosa hac de re reclamandi conquerendique assidue non occurreret, dum Dominicam ubique messem malignis zizaniis lolioque infelici horrere cernendo suspirarem, sed ne conatus nostri erem, ut dicitur, uerberando,  incertaue pro certis affirmando deluderentur, sub silentii diutina anxiaque obseruatione ora continui, merens dolensque murmur multum, antiquamque contentionem de corpore Christi, hoc est Ecclesia, passim in turbis fieri, que quondam precessit de capite. Quidam enim tunc, ut ait Ioannes, dicebant, quia bonus est; alii autem, Non, sed seducit turbas. Simili modo etiam nunc sequestrato ab inuicem in hac regione, ac diuiso in duas partes populo, de obseruationibus ecclesiasticis, hoc est de imagine Dominice passionis, et sancta pictura murmurantes et contendentes catholici, dicunt bonam et utilem esse picturam, et pene tantumdem proficere ad eruditionem, quantum et sacre littere; hereticus e contra cum parte a se seducta dicunt: Non, sed seductio  est erroris et idololatria. Talis de cruce contentio habetur, catholicis dicentibus quod bona et sancta sit, uexillumque triumphale, et signum perpetue salutis; pars aduersa cum suo magistro e contra respondet: Non, sed opprobrium tantum passionis et irrisio mortis in ea continetur, et ostenditur, ac memoratur. Pari ratione de memoriis sanctorum, causa orationis adeundis, et reliquiis eorum uenerandis obnituntur: aliis affirmantibus bonam et religiosam esse, consuetudinem basilicas martyrum frequentare, ubi eorum sacri cineres et sancta corpora, quasi quedam uenerabilia uasa a Deo acceptabilia, in quibus omnigena pro fide Christi tormenta sunt usque ad mortem perpessi, cum honore eorum meritis congruo condita habentur, ubique  ipsis interuenientibus corporales, ac spiritales quotidie languores diuina operante manu et gratia coruscante, copiosissime et presentissime sanantur: alii uero resistunt dicentes sanctos post obitum nullum adiuuare, nullique posse intercedendo succurrere, nichil eorum duntaxat scientes, que in terris  geruntur, illorumque reliquias nullum alicuius reuerentie gratiam comitari, sicut nec ossa uilissima, quorumlibet animalium, reliquamue terram communem. Unde Augustinus in expositione sancti Euangelii secundum Ioannem ait: »De omnibus seruis eius hoc dicitur modo, quicunque eminuerit in aliqua gratia, alii dicunt: Bonus est; alii, Non, sed seducit turbas. Unde hoc? quia uita nostra abscondita est cum Christo in Deo. Ideo licet dicere hominibus: Per hiemem mortua est ista arbor, uerbi gratia arbor fici, arbor pyri et huiusmodi pomorum, similis est aride; et quandiu hiems est non apparet: estas probat, iudicium probat; estas nostra reuelatio Christi est. Deus manifestus ueniet, Deus noster, et non silebit; ignis ante eum preibit: iste ignis inflammabit  inimicos eius; aridas arbores ignis comprehendet. In alia uero parte, hoc est in dextera, apparebit fecunditas fructuum, dignitasque foliorum: uiriditas, eternitas erit. Illis ergo tanquam aridis dicetur: Ite in ignem eternum. Ecce enim securis ad radicem arborum posita est. Omnis ergo arbor que non facit fructum excidetur et in ignem mittetur. De ipso ergo toto corpore Christi hoc dicitur. Corpus Christi adhuc in area: uide quemadmodum blasphemetur a palea. Simul quidem triturantur, sed palee conteruntur, frumenta purgantur.« Rogamus uero suppliciter nostros dominos Christianissimos ac religiosissimos, ut zelo Dei commoti sue sancte matri Ecclesie gementi et periclitanti opportune dignentur succurrere, eamque diris serpentum morsibus diutius  non sinant laniari. Cum enim dominus beatissime memorie Carolus feruentissimus uigilantissimusque catholice fidei tutor et propugnator, nequissime caput uipere in magistro huius erroris Felice, contra sibilantis unitatem Ecclesie apostolice auctoritatis preualida ferreaque confregerit uirga, rectum quidem est quin ab eius benedicta generatione supradicte cauda bestie diro cuncta suo inficiens nitore, eodem contundatur hastili; eaque ad nocendum in quantum uiget maligno se uerbere mouens tandiu terendo et cedendo comprimatur, quandiu consumptis nisibus desidat palpitare: ut quia peruersus discipulus peruersum pestiferumque magistrum, non solum equiparare, uerum etiam deprauando et blasphemando excellere contenderit  sicut scriptum est: De radice colubri egredietur regulus; ualidiori etiam castigatione, quam suus antea auctor fuerat, corripiatur, quo ceteri timorem habeant: ne amplius malignissimo superbie spiritu inflati, talem audentes excogitare prauitatem, sponsam Christi Ecclesiam, cuius uos Deus prouisores  defensoresque constituit, diffamare uiolareque presumant, ut ait Augustinus in expositione Euangelii secundum Ioannem. Si ergo quando uult Deus concitare potestates aduersus hereticos, aduersus schismaticos, aduersus dissipatores Ecclesie, aduersus exsufflatores Christi, aduersus blasphematores sanctorum eius, non mirentur, quia Deus concitet, ut a Sara uerberetur Agar, cognoscat se Agar, ponet ceruicem suam, mirantur autem quia commouentur potestates Christiane aduersus detestandos dissipatores Ecclesie. Si ergo non mouerentur, quomodo redderent rationem de imperio suo Deo? Intendat caritas uestra quid dicam, quia pertinet hoc ad reges seculi Christianos, ut temporibus suis pacatam uelint matrem suam  Ecclesiam, unde spiritaliter nati sunt. Legimus Danielis uisiones, et gesta prophetica. Tres pueri in igne laudauerunt Deum; miratus est Nabuchodonosor rex laudantes Deum pueros, et circa eos ignem innocentem, et cum admiratus esset, quid ait Nabuchodonosor rex? Non uel Iudeus uel circumcisus qui ille statuam suam erexerat et ad eam adorandam omnes cegerat? Tamen laudibus trium puerorum commotus, at ubi maiestatem Dei presentis in igne, quid ait? Et ego proponam decretum omnibus tribubus et linguis in omni terra. Quale decretum? Quicunque dixerit blasphemiam in Deum Sidrac, Misac, et Abdenago in interitum erunt, et domus eorum in perditionem. Ecce quomodo seuit rex alienigena ne blasphemetur Deus Isrel, quia potuit tres  pueros de igne liberare; et nolunt ut seuiant reges Christiani, quia Christus exsufflatur, a quo non tres pueri, sed orbis terrarum cum ipsis regibus a gehennarum igne liberantur.


Explicit Prologus.

Ergo ambiguitas que nos tanto reticere tempore cegit et ob quam certum aliquid respondere uel rescribere usque modo non potuimus, e medio quasi quoddam est obstaculum ablata, accepta scedula a Claudio Taurinensi episcopo composita, que excerpta est, ut in eius fine continetur, de libro quem ille Apologeticum uocat, aduersus Theutmirum scripto abbatem, cum apologia secundum proprietatem Greci sermonis contrarietatis carens sensu, non aduersus aliquam personam sed ad eam  tantummodo, dici soleat.

Licet autem incondito ac rustico, ut pote ab homine doctrinalis experte scientie, sit hec edita contextu epistola, tamen non magnopere de hoc excutiendo uel inquirendo curaui, sed tantum sensus dispar et catholice contrarius fidei adeo me mouit et conturbauit. Dicit enim tantumdem errare et uno similiter nomine idololatras esse uocandos eos, qui idola et simulacra gentilium, diabolo instigante et per ea decipiente, adorant et colunt, credentes deos ac deas esse a quibus cuncta reguntur, uel prestantur, et Christianos qui imaginem Christi et sanctorum eius pingunt et uenerantur pro amore et honore Saluatoris et Redemptoris mundi, et suorum  electorum quos et ipsos, licet longe inferius, diligunt tamen et honorant, quia prius a Deo electi ac dilecti sunt, eo quod sibi in uita sua fideliter deseruierunt, et pro eo omnia deuotissime usque ad mortem pertulerunt, in nullum alium credentes nisi in unum Deum Patrem, et Filium, et Spiritum sanctum, sicut in sancto symbolo et fide continetur catholica. Item crucem Domini dicit esse abiiciendam et conculcandam, quasi opprobrium passionis et irrisionem mortis, et eos qui eam honorant aut pingunt, uel fabricando adornant false religionis atque superstitionis cultores, insuper stultos et lapideos et preuaricatores nominat ac reprehendit. Illos etiam detestatur qui Romam, hoc est beatorum gloriosissima apostolorum et ceterorum innumerabilium ibidem  iacentium sanctorum loca, orationis adeunt causa, fide certi non titubante, quod diuina prestante clementia ob laborem arrepti propter Deum itineris maiorem et precipue per piissimorum quos deuoti adeunt interuentionem patronorum, quasi plus apud Deum merentium et preualentium quidquid recte et iuste petierint facilius et citius impetrabunt: quos ille uocat imperitum hominum genus, cecos, insipientes et stultos. De hac igitur imaginum pictarum ratione, de qua iste in exordio suo proponit epistole, inquisitio diligentius ante, ut reor, biennium, apud gloriosissimos et religiosissimos principes habita est in palatio: ubi diuine Scripture, sanctorum librorum et probatissimorum qui eos scripserunt uirorum exemplis atque auctoritate,  cum quanta et quali moderatione ac discretione sint habende inuentum, confirmatum, satisque euidenter diffinitum est, ut nemo post hac quamuis stolido et obtuso desipiens sit corde nec angelis nec hominibus, licet sanctis, nec eorum imaginibus nec cuipiam penitus in mundo creature excusabiliter diuinum possit honorem deferre, nisi soli omnium Creatori uni Deo Patri et Filio et Spiritui sancto. Neque etiam e contrario aliquis hos predictos, hoc est uel sanctos angelos, uel sanctos homines aut eorum imagines, uel quidquid in honorem, laudem et gloriam unius ueri et summi Dei fideliter componitur destruere, aut delere, despicere, uel abominari presumat: sicut de hoc sanctus Gregorius Serenum Massiliensem episcopum corripuit  et reprehendit ita dicens: »Perlatum quidem ad nos fuerat, quod inconsiderato zelo succensus sanctorum imagines, sub hac quasi excusatione ne adorari debuissent, confregeris. Et quidem quia eas adorari uetuisses omnino laudauimus, fregisse uero reprehendimus. Dic, frater, a quo factum sacerdote aliquando auditum est quod fecisti? Si non aliud, uel illud te non debuit reuocare ut despectis aliis fratribus solum te sanctum et esse crederes sapientem? Aliud est enim picturam adorare, aliud per picture historiam quid sit adorandum addiscere. Nam quod legentibus Scriptura, hoc idiotis prestat pictura cernentibus, quia in ipsa ignorantes uident quod sequi debeant, in ipsa legunt qui litteras nesciunt. Unde  et precipue gentibus pro lectione pictura est, quod magnopere a te qui inter gentes habitas attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis uenerabilibus sanctorum depingi historias non sine ratione uetustas admisit, si zelum discretione condiisses, sine dubio et ea que intendebas salubriter obtinere et collectum gregem non dispergere, sed dispersum potius poteras congregare, ut pastoris in te merito nomen excelleret, non culpa dispersoris incumberet. Hec autem dum in hoc animi tui incaute nimis motus exsequeris, ita tuos scandalizasse filios perhiberis,  ut maxima eorum pars a tua se communione suspenderet. Quando ergo ad ouile Dominicum errantes oues adduces, quod quas habes retinere non preuales?« Qualis autem et quanta est insana elatio, et uana temeritas ut quod a primeuo tempore Christianitatis per annos ferme 820, aut eo amplius a sanctis ac beatissimis Patribus et religiosissimis postmodum principibus gloriam et laudem Dei in ecclesiis, et in quibuslibet Christianorum domibus fieri concessum, constitutum, et iussum est, unus homo blasphemare, reprehendere, conculcare, proiicere, ac sufflare presumat? quasi in tanto iam dicto spatio nullus sic sanctus uel sapiens in Ecclesia Dei exstitisset auctor, qui tam ardentissimum in corde suo zelum, uel subtilissimum haberet intellectum,  sicut iste qui audet oppugnare quod ceteri quasi formidolosi ausi non sunt; uel uituperare quod alii esse uituperandum quasi stulti non intellexerunt. Quidam autem e contrario de antiquis Patribus non solum sanctorum in Christo dormientium, sed et amicorum uiuentium imagines pingere studuerunt. Sicut sanctus Seuerus episcopus non tantum beati Martini de hoc ad Deum migrantis seculo, sed et sancti Paulini Nolani episcopi adhuc superstitis imaginem in sua depinxit ecclesia, cum essent hi ambo sancti episcopi, ambo spiritales philosophi; sed nichil horum sunt tentare conati. Audiens autem hoc Paulinus humiliando excusauit nolens se quasi imparem assimilari Martino, sed sciens deuotam erga se sancti caritatem amici consensit,  hinc humili comparatione uersus hoc modo composuit:

Diues opum, Christo pauper sibi pulchra Seuerus
   Culmina sacratis fontibus instituit.
Et quia celestes aulam condebat in actus,
   Qua renouarentur fonte Deoque homines,
Digua sacramentis gemina sub imagine pinxit,
   Disceret ut uita dona renatus homo.
Martinum uenerenda uiri testatur imago,
   Altera Paulinum forma refert humilem.
Ille fidem exemplis, et dictis fortibus armat,
   Ut meriti palmas intemerata ferat.
Iste docet fusis redimens sua crimina nummis,
   uilior ut sit res, quam sua cuique salus.
De quo sanctus Augustinus memorat in libro primo de Ciuitate Dei: »Unde Paulinus noster Nolensis episcopus ex opulentissimo diuite, uoluntate pauperrimus  et copiosissime sanctus.« Hic fere totas ueteris et Noui Testamenti historias, per suas pictas habebat ecclesias, quas per ordinem sancto Nicene Dacorum episcopo demonstrabat. Hinc dicit in lib. IX quem de uirtutibus sancti martyris Felicis metrico textu composuit:

Nunc uolo picturas fucatis agmine longo
Porticibus uideas, paulumque supina fatiges
Colla, reclinato dum perlegis omnia uultu.
Qui uidet hec uacuis agnoscens uera figuris,
Non uacua fidam sibi pascit imagine mentem;
Omnia namque tenet serie pictura fideli,
Que senior scripsit per quinque uolumina Moyses.
Que gessit Domini signatus nomine iehsu.


Et post pauca.


 Forte requiratur quanam ratione gerendi
Sederit hec nobis sententia pingere sanctas
Raro more domos animantibus assimilatis.
Accipite, et paucis tentabo exponere causas.
Quos agat huc sancti Felicis gloria cetus
Obscurum nulli; sed turba frequentior his est,
Rusticitas non cassa fide, neque docta legendi:
Hec assueta diu sacris seruire profanis
uentre Deo tandem conuertitur aduena Christo,
Dum sanctorum opera in Christo miratur aperta,
Cernite quam multi ceant ex omnibus agris,
Quamque pie rudibus decepti mentibus errent,
Longinquas liquere domos, spreuere pruinas,
Non gelidi feruente fide: et nunc ecce frequentes
 Per totam et uigiles extendunt gaudia noctem.
Letitia somnos tenebras funalibus arcent.


Item in eodem.


Propterea uisum nobis opus utile totis
Felicis domibus pictura ludere sancta,
Si forte attonitas hec per spectacula mentes
Agrestum caperet fucata coloribus umbra


Idem.


Dum fallit pictura famem: sanctasque legenti
Historias castorum operum subrepit honestas
Exemplis inducta piis, potatur hianti
Sobrietas, nimii subeunt obliuia uini.
Dumque diem ducunt, spatio maiore tuentes,
Pocula rarescunt, quia per miracula tracto
Tempore iam pauce superant epulantibus hore.

 Sanctus Gregorius Nyssenus episcopus inter cetera de Abraham sermonem instituit. »uidi, inquit, imaginem passionis et non sine lacrymis uisionem preterii opere ad faciem deducens historiam.« His ergo admoniti exemplis credimus sanctas picturas, ut Paulini loquar uerbis, ad honorem Dei formare non esse cuipiam Christiano culpam, sed magis religionis indicium. uerba epistole: »Cum enim distincte dicatur non faciendam similitudinem omnium que in celo sunt aut que in terra, uel que sub terra, non de solis similitudinibus alienorum deorum intelligitur dictum, sed de celestibus creaturis aut que in honore Creatoris humanus sensus potuit excogitare.« Enucleatius ista debuerat  exprimere et exponere ueracius. Similitudines enim que non ad diuinum, sed ad alienum, hoc est, non ad Creatoris, sicut in epistola deprauatum est, sed ad creature fiunt honorem, habere interdicuntur. Proinde sciens Dominus populum dure esse ceruicis, et ad idola pronum colenda, citoque esse preuaricaturum, et simulacrum a se colendum conflaturum, prohibuit eos aliquam similitudinem eorum que sunt in celo et in terra, uel in aquis habere, ne eo relicto et suo honore omisso illa pro se adorarent et colerent. Ceterum ubi ad suum pertinere uidit honorem, non solum non uetauit, uerum etiam sanctas iussit fieri similitudines. Hinc legitur in libro Exodi: Duos quoque cherubim aureos et productiles facies ex utraque parte oraculi.  Cherub unus sit in latere uno et alter in altero. Utrumque latus propitiatorii tegant, expandentes alas et operientes oraculum, respiciantque se mutuo uersis uultibus in propitiatorium quo operienda est arca, in qua pones testimonium quod dabo tibi. Inde precipiam et loquar ad te supra propitiatorio, scilicet a medio duorum cherubim qui erunt super arcam testimonii . Item in sequentibus eius libri de eorum factura scriptum est: Duos etiam fecit cherubim ex auro ductili, quos posuit ex utraque parte propitiatorii; cherub unum in summitate unius, et cherub alterum in summitate partis alterius. Duos cherubim in singulis summitatibus propitiatorii. Extendentes alas et tegentes propitiatorium seque mutuo et illuc respectantes . Item in libro Numerorum:  Orauitque pro populo et locutus est Dominus ad eum. Fac serpentem, et pone eum pro signo; qui percussus aspexerit eum, uiuet. Fecit ergo Moyses serpentem eneum et posuit pro signo; quem percussi aspicientes sanabantur .

Ex hoc ergo reprehendendi non sunt qui sanctas habent picturas diuinas, per eas recolentes historias, ad laudem et honorem Dei. Magis ille uaniloquus est arguendus, qui falsa innocentibus imputat crimina, qui mirum in modum, ut quidam lethargicus, cuncta pene uerba sue epistole sibimet contraria, et inter se inuicem repugnantia posuit. Dixit enim neminem debere aliud quidpiam adorare aut colere preter solum Deum; et quia nullum certum sensum, propriumue horum intellexit uerborum, idcirco  multipliciter illa tractauit dicens: »Adorare est laudare, uenerari, rogare, precari, supplicare, inuocare, precem effundere? Colere uero est gubernare, obseruare, officium facere, frequentari, uenerari, amare, diligere. Ergo si excutientes persequamur et reprehendamus cuncta que in hac expositione excutienda ac reprehendenda sunt, nimis prolongabitur ista nostra responsio. Ob hanc ergo causam et alteram, quia hominibus artis grammatice expertis patent, illis inuestiganda reliquimus, hoc tantum notandum est, quod interpretationes quas posuit plurimis et diuersis pertinent rebus: et quedam ex eis nullo modo Deo conueniunt contra auctoris propositum et intentionem. Item in  heretici sequitur uolumine: »Quia si sanctorum imagines hi qui demonum cultum reliquerunt uenerantur, non idola reliquerunt, sed nomina mutauerunt, si enim scribas in pariete, uel pingas imagines Petri et Pauli, Iouis et Saturni, siue Mercurii, nec isti dii sunt, nec illi apostoli, nec isti, nec illi homines: ac per hoc nomen mutatur; error tamen et tunc et nunc idem ipse permanet semper,« et que plenius habentur in exordio huius scripta libelli. Taliter autem Eunomius et uigilantius heretici, eorumque sectatores solent catholicos blasphemare, uocantes eos idololatras et mortuorum hominum cultores, sicut et pagani exstiterunt, eo quod reliquias martyrum pro Christo patientium uenerantur. Quibus nos e contra respondemus,  quia neque sanctorum imagines in parietibus pictas, neque eorum corpora in sepulcris condita sicut Deum adoramus, neque eis sacrificia ponimus, quod est adeo abominabile sicut scriptum est: Sacrificans diis eradicabitur nisi Domino soli , sed tantum eos quorum effigies uel corpora sunt in Deo ueneramur, et per eorum intercessiones diuinum nobis postulamus adesse subsidium. Unde Augustinus in libro uIII de Ciuitate Dei: »Ut uidelicet qui hec legunt animo a nobis auerso atque peruerso putent a paganis cultos fuisse deos in templis, a nobis autem coli mortuos in sepulcris.« Idem post pauca: »Nempe spiritus fallax, cuius instinctu Hermes ista dicebat, per eum ipsum coactus est confiteri iam tunc terram illam sepulcrorum  et mortuorum quos pro diis colebant fuisse plenissimam. Sed dolor demonum per eum loquebatur, quia suas futuras penas apud sanctorum martyrum memorias imminere merebant. In multis enim talibus locis torquentur et confitentur, et de possessis hominum corporibus eiiciuntur. Nec tamen nos eisdem martyribus, templa, sacerdotia, sacra et sacrificia constituimus: quoniam non ipsi, sed Deus eorum nobis est Deus. Honoramus sane memorias eorum tanquam sanctorum hominum Dei, qui usque ad mortem corporum suorum pro ueritate certarunt, ut innotesceret uera religio falsis fictisque conuictis. Quis autem audiuit aliquando fidelium stantem sacerdotem ad altare, etiam super sanctum corpus martyris ad Dei honorem cultumque  constructum, dicere in precibus: Offero tibi sacrificium, Petre, uel Paule, uel Cypriane, cum apud eorum memorias offeratur Deo, qui eos et homines et martyres fecit et sanctis angelis celesti honore sociauit; ut ea celebritate et Deo uero de illorum uictoriis gratias agamus et nos ad imitationem talium coronarum atque palmarum eodem inuocato in auxilium ex illorum memorie renouatione adhortemur. Quecunque igitur adhibentur religiosorum obsequia in martyrum locis, ornamenta sunt memoriarum, non sacra uel sacrificia mortuorum tanquam deorum.« Unde Hieronymus ad Riparium presbyterum scribens contra uigilantium: »Acceptis primum litteris tuis non respondere superbie  est: respondere, temeritatis. De his enim rebus interrogas quas et proferre, et audire sacrilegium est. Ais uigilantium qui , hoc uocatur nomine , os fetidum rursus aperire et putorem spurcissimum contra sanctorum martyrum proferre reliquias; et nos qui eas suscepimus, appellare cinerarios et idololatras, qui mortuorum hominum ossa ueneramur. O infelicem hominem et omni lacrymarum fonte plangendum, qui hec dicens non se intelligit esse Samaritanum et Iudeum, qui corpora mortuorum pro immundis habent et etiam uasa que in eadem domo fuerint, pollui suspicantur: sequentes occidentem litteram et non spiritum uiuificantem. Nos autem non dico martyrum reliquias, sed ne solem quidem  et lunam, non angelos, non archangelos, non seraphim, non cherubim et omne nomen quod nominatur et in presenti seculo et in futuro colimus et adoramus, ne seruiamus creature potius quam Creatori qui est benedictus in secula. Honoramus autem reliquias martyrum, ut eum cuius sunt martyres adoremus. Honoramus seruos, ut uel honor seruorum redundet ad Dominum, qui ait: Qui uos suscipit, me suscipit.« Item Hieronymus contra eumdem uigilantium: »Quis enim, o insanum caput, aliquando martyres adorauit? Quis hominem putauit Deum? Nonne Paulus et Barnabas cum a Lycaonibus Iupiter et Mercurius putarentur, ut eis uellent hostias immolare, sciderunt uestimenta sua, et se homines esse, dixerunt? Non quo meliores  non essent olim mortuis hominibus, Ioue atque Mercurio, sed quo sub gentilitatis errore honor eisdem Deo debitus deferretur, quod et de Petro legimus qui Cornelium se adorare cupientem manu subleuauit, et dixit: Surge, nam et ego homo sum.« Item uerba epistole: »Certe si adorandi fuissent homines, uiui potius quam mortui adorandi esse debuerunt. Id est, ubi similitudinem Dei habent, non ubi pecorum uel quod uerius est lapidum uel lignorum uita sensu et ratione carentem. O profundam, rabidam, insanamque stultitiam et dementissimam ebrietatem uanissimamque presumptionem, corpora beatorum Christi, apostolorum ac sanctorum martyrum cadaueribus pecorum, lignis lapidibusque ea equare et comparare per que diuine uerba predicationis  quasi per sacra organa mundo intonuerunt, in quibus usque ad gloriosissimam martyrii mortem et palmas triumphales contra diabolum eiusque patrem pro Christo totis dimicauerunt uiribus, unde uiue hostie et placidissima acceptabilissimaque Deo sacrificia esse meruerunt.« Hinc sanctus Augustinus 10 libro de Ciuitate Dei: »Unde ipse homo Dei nomine consecratus, in quantum mundo moritur ut Deo uiuat sacrificium est. Nam et hoc ad misericordiam pertinet quam quisque in se ipsum facit, propterea scriptum est: Miserere anime tue placens Deo. Corpus etiam nostrum cum temperantia castigamus, si hoc quemadmodum debemus propter Deum facimus, ut non exhibeamus membra  nostra arma iniquitatis peccato, sed arma iustitie Deo, sacrificium est, ad quod exhortans apostolus ait: Obsecro itaque uos, fratres, per miserationem Dei, ut exhibeatis corpora uestra hostiam uiuam, sanctam, Deo placentem, rationale obsequium nostrum. Si ergo corpus quo inferiore tanquam famulo, uel tanquam instrumento utitur anima, cum eius bonus et rectus usus ad Dominum refertur, sacrificium est; quanto magis anima ipsa cum se refert ad Deum, que amoris eius accensa formam concupiscentie secularis amittat, eique tanquam incommutabili forme subdita reformetur, hinc ei placens quod ex eius pulchritudine acceperit, sit sacrificium. Quod idem apostolus consequenter adiungens: Et nolite, inquit, conformari seculo, sed reformamini  in nouitate mentis uestre ad probandum uos, que sit uoluntas Dei, quod bonum, et beneplacitum et perfectum. Nam si ita uiles et despecte sunt reliquie martyrum habende, ut in nullo a cadaueribus et ossibus brutorum distent animalium, Christiani imperatores, et omnes episcopi, cunctique Ecclesiarum populi, tam stulte et sacrilege conuincentur egisse, quantum eas aliquando cum maiori ambitione reuerentiorique dignitate transtulisse atque honorasse uidentur. Hinc sanctus Hieronymus contra uigilantium: »Ergo sacrilegus fuit Constantinus imperator, qui sanctas reliquias Andree, Luce, et Timothei transtulit Constantinopolim, apud quas demones rugiunt et habitatores uigilantii illorum se sentire presentiam confitentur: sacrilegus dicendus et  nunc Augustus Arcadius, qui ossa B. Samuelis longo post tempore de Iudea transtulit Thraciam. Omnes episcopi non solum sacrilegi sed et fatui iudicandi, qui rem uilissimam et cineres dissolutos in serico et uase aureo portauerunt; stulti omnium Ecclesiarum populi qui occurrerunt sanctis reliquiis, et tanta letitia quasi presentem, uiuentemque cernerent susceperunt, ut de Palestina usque Chalcedonem iungerentur populorum examina, et in Christi laudes una uoce resonarent? Nempe superna comitante gratia, diuinaque manu quotidie operante in illo itinere quibuscunque locis ipsa sancta onera deponebantur uel residebant, uel manebant, signa et miracula celestium coruscabant uirtutum, in quibus omnibus post hac basilice oratoriaque sunt  constructa que eadem sanitatum gratia usque hodie iugiter nobilitat et decorosissime exornat, quin etiam plurimi comitantum sancti et fideles uiri episcopi et abbates ceterique religiosi seniores postulauerant particulas de sanctis sibi tribui corporibus, ut unusquisque sibi ea carissima pretiosissimaque pignora accipiens quasi sui mercedem officii pretiumque laboris, ad suam priuatam referret domum; quod et impetratum est, et sic deinceps euenit ut de minutissimis guttis ingentes spiritalis gratie fontes, maximaque uite manerent flumina.


Unde Paulinus ait in carmine 9.


Nam Constantinus proprii dum conderet urbem
 Nominis, et primus Romano in nomine regum
Christicolam gereret diuinum mente recepit
Consilium, ut quoniam Romane menibus urbis,
Aemula magnificis strueret tunc menia ceptis.
His quoque Romuleam sequeretur dotibus urbem:
Ut sua apostolicis muniret menia letus
Corporibus, tunc Andream deuexit Achiuis,
Timotheumque Asia: geminis ita turribus exsta
Constantinopolis magne caput emula Rome.
uerius hoc similis Romanis culmine muris
Quod Petrum Paulumque pari Deus ambitione
Compensauit ei, meruit quia sumere Pauli
Discipulum, cum fratre Petri iam quanta per istam
Sanctorum per longa uiam diuortia terre
Creuerit utilitas ad nostre munia uite,
 Ipsa docent hodieque loca in quibus ille beati
Rheda capax oneris posita statione resedit.
Omnibus in spatiis quacunque aut mansio sanctis
Corporibus, requiesque fuit uectantibus illos,
Sacratos cineres miris clamantia signis.
Nam diuina manus medica uirtute per omnes
Est illic operata uias, qua corpora sancta
Impressere sacro uestigia uiua meatu.
Inde igitur suadente fide data copia fidis,
Tunc comitum studiis, quedam ut sibi pignora uellent
Ossibus e sanctis meruit decerpere fructum:
Ut quasi mercedem officii pretiumque laboris
Presidia ad priuata domum sibi quisque referret,
Ex illo, sacri cineres quasi semina uite
 Diuersis sunt sparsa locis, quacunque osse minuto
De modica sacri stirpe corporis exiguus ros
Decidit, ingentes illic pia gratia fontes
Et fluuios uite generauit gutta fauille.

Sancto etiam Ambrosio Mediolanensi episcopo et omnibus qui presentes aderant catholicis, non tam publica exsultatio, tamque celebris foret gloriatio pro ossibus boum, ouium, asinorum, porcorum, ceterorumque animalium repertis, quantum de reliquiis sanctorum Geruasii et Protasii Domino reuelante inuentis exstiterit, cum utraque Claudius asserat esse equalia. Unde idem Ambrosius in libro quem de hac re ad suam scripsit sororem: »Inuenimus mire magnitudinis uiros duos, ut prisca etas ferebat; ossa omnia integra, sanguinis plurimum. Ingens  concursus populi per totum illud biduum. Quid multa condiuimus, integra ad ordinem transtulimus, uespere iam incumbente ad basilicam Fauste. Ibi uigilie tota nocte et manus impositio. Sequenti die transtulimus ea in basilicam quam appellant Ambrosianam. Dum transferremus, cecus sanatus est. Talis mihi ad populum fuit sermo: Cum tam effusam tamque inauditam considerarem conuentus uestri celebritatem, et diuine gratie munera que in sanctis martyribus refulserint, imparem me, fateor, huic muneri iudicabam; nec fieri posse ut sermone absoluerem, quod uix possem animo intendere.« Idem post pauca. »Sed ueniamus ad reliqua. Dies, inquit, diei eructat uerbum. Ecce ueri dies quos nulla  caligo noctis interpolat. Ecce ueri dies pleni luminis et fulgoris eterni, qui non perfunctorio sermone uerbum Dei, sed intimo corde eructarunt, in confessione constantes, in martyrio perseuerantes. Alius psalmus lectus est dicens: Quis sicut Dominus Deus noster qui in altis habitat, et humilia respicit in celo et in terra? Respexit sane humilia Deus noster qui latentes sub ignobili cespite reliquias sanctorum martyrum sue Ecclesie reuelauit; et quorum anima in celo, corpus in terra: suscitat a terra hunc inopem, et de stercore hunc erigens pauperem, quos uidetis ut eos cum principibus populi sui collocaret. Principes populi quos alios nisi sanctos martyres estimare debemus; quorum iam in numerum diu ante ignorati Protasius Geruasiusque  referuntur, qui sterilem martyribus Ecclesiam Mediolanensem iam plurimorum matrem filiorum letari passionis proprie fecerunt et titulis et exemplis. Nec hoc abhorret a uero: Dies diei eructat uerbum, anima anime, uita uite, resurrectio resurrectioni et nox nocti indicat scientiam. Hoc est caro carni, quorum passio ueram fidei scientiam omnibus indicauit. Bone noctes, noctes lucide, que habent stellas: Sicut enim stella ab stella differt in claritate, ita et resurrectio mortuorum. Non immerito autem plerique hanc martyrum resurrectionem appellant. uidebo tamen utrum sibi, nobis certe martyres resurrexerunt. Cognouistis, imo uidistis ipsi multos a demoniis purgatos, et plurimos etiam ubi uestem sanctorum manibus contigerunt, his quibus laborabant  debilitatibus absolutos; reparata uetusti temporis miracula, quo se per aduentum Domini Iesu gratia terris maior infunderat umbra quadam sanctorum corporum plerosque sanctos cernitis. Quanta oraria iaciantur! Quanta indumenta super reliquias sacratissimas et tactu ipso medicabilia reposcantur! gaudent omnes extrema linea contingere, et quis contigerit saluus erit. Gratias tibi, Domine Iesu, quod hoc tempore tales nobis sanctorum martyrum spiritus excitasti, quo Ecclesia tua presidia maiora desiderat. Cognoscant omnes quales ego propugnatores requiram, qui propugnare possunt impugnari non soleant. Hos ego acquisiui tibi, plebs sancta, qui prosint omnibus, noceant nemini. Tales ego ambio defensores, tales milites habeo, hoc est non seculi  milites, sed milites Christi. Nullam de talibus inuidiam timeo, quorum quo maiora, eo tutiora patrocinia sint. Horum etiam illis ipsis qui mihi eos inuident opto presidia. ueniant ergo et uideant stipatores meos; talibus me armis ambiri non nego: Hi in curribus, inquit, et hi in equis, nos autem in nomine Domini Dei nostri magnificabimur. Erant autem clausi nostri oculi, quandiu obruta sanctorum corpora delitescebant. Aperuit oculos nostros Dominus; uidimus auxilia quibus sumus sepe defensi; non uidebamus hec, sed habebamus tamen. Ita trepidantibus nobis, quasi dixerit Dominus: Aspicite quantos uobis martyres dederim; ita reseratis oculis gloriam Domini speculamur, que est in martyrum  passione preterita et operatione presens. Euasimus, fratres, non mediocrem pudoris sarcinam-Patronos habebamus, et nesciebamus; inuenimus unum hoc quo uideamur prestare maioribus: sanctorum martyrum cognitionem quam illi amiserunt, nos adepti sumus. Eruuntur nobiles reliquie de sepulcro ignobili, ostenduntur celo tropea: Sanguine tumulus madet, apparent cruoris triumphales note, inuiolate reliquie loco suo et ordine reperte, auulsum uiuentis caput. Perdiderat ciuitas suos martyres que rapuit alienos. Et si hoc Dei munus est, tamen gratiam quam temporibus sacerdotii mei Dominus iehsu tribuit, negare non possum; quia ipse martyr esse non mereor, hos uobis martyres acquisiui. Succedant uictime triumphales in locum  ubi Christus est hostia. Sed ille super altare qui pro omnibus passus est: isti sub altari qui illius redempti sunt passione. Hunc ego locum predestinaueram mihi. Dignum est enim ut ibi requiescat sacerdos, ubi offerre consueuit; sed cedo sacris uictimis dexteram portionem. Locus iste martyribus debebatur. Condamus ergo reliquias sacrosanctas et dignis sedibus inuehamus, totumque diem fida deuotione celebremus.« De hac etiam re in Mediolanensium urbe gesta sanctus Augustinus commemorat in libro XXII de Ciuitate Dei. »Miraculum quod Mediolani factum est, cum illic essemus, quando illuminatus est cecus, ad multorum notitiam potuit peruenire; quia et grandis est ciuitas et ibi erat tunc imperator, et immenso populo teste res gesta est, concurrente  ad corpora martyrum Protasii et Geruasii; que cum laterent et penitus nescirentur, episcopo Ambrosio per somnium reuelata reperta sunt. Ubi cecus ille depulsis ueteribus tenebris diem uidit.« Item eiusdem secunda propositio de cruce Domini, cuius ueneratores false religionis atque superstitionis cultores exprobrat olido cenosoque ructans hiatu garriensque nil sancte cruci cuiuslibet honoris uel dignitatis inesse nisi tantummodo opprobrium passionis et irrisionem mortis. Et quasi ad hoc firmandum assumit exemplum de Apostolo: Et si noueramus secundum carnem Christum, sed iam nunc non nouimus, incongrue certe et inconuenienter uelut ille qui non intelligit abutens Scriptura, uel si intelligit, de industria uelit eam deprauare. Apostolus  quippe, ut ait Augustinus in libro contra Faustum, suo more uitam nostram futuram que iam in ipso homine mediatore Christo Iesu capite nostro resurgente completa est, ita spe certa meditatur tanquam iam sit presens que teneatur; que utique uita non erit secundum carnem, sicut iam Christi uita non est secundum carnem; carnem namque hoc loco non ipsam corporis nostri substantiam quam Dominus etiam post resurrectionem suam carnem appellat dicens: Palpate et uidete quia spiritus ossa et carnem non habet, sicut me uidetis habere: sed corruptionem mortalitatemque carnis uult intelligi que tunc non erit in nobis sicut iam in Christo non est. Hanc enim proprie carnem nominabat, etiam cum  de ipsa resurrectione satis euidenter loqueretur et diceret: Caro et sanguis regnum Dei possidere non possunt, neque corruptio incorruptionem possidebit. Noueramus ergo Christum secundum carnem, id est, secundum carnis mortalitatem antequam resurgeret: sed nunc iam non nouimus, quia sicut dicit idem Apostolus: Christus resurgens a mortuis iam non moritur, et mors ei ultra non dominabitur. Nam si ita Apostolus, sicuti ei iste falsidicus calumniatur male, sicut solent heretici, eius interpretando sermonem, nichil dignitatis alicuius re uirtutis esse in cruce Christi arbitratur, nisi tantummodo opprobrium passionis et irrisionem mortis; et si ob hoc non uult eam a quopiam honorari uel etiam sciri, aut memorari, cur e diuerso in alio ait loco: Mihi  autem absit gloriari nisi in cruce Domini nostri Iesu Christi per quem mihi mundus crucifixus est et ego mundo. Hieronymus: »Solus potest in cruce Christi gloriari qui tollit eam et sequitur Saluatorem; qui crucifixit carnem suam cum uitiis et concupiscentiis; qui mortuus est mundo et non contemplatur ea que uidentur, sed que non uidentur, uidens mundum crucifixum et transeuntem figuram eius; cui mundus mortuus est uenitque ei mundi consummatio et dignus effectus nouo celo et noua terra et Nouo Testamento, canit canticum nouum, et accipit nomen nouum scriptum in calculo quod nemo nouit nisi qui acceperit. Sciendum est autem quod omnis gloriatio Apostoli in cruce sit et quidquid dignum in uirtutibus perpetratur hoc fieri  ob Domini passionem.« Noluit enim Dominus suam crucem uel passionem a suis nesciri aut abscondi fidelibus quasi propter contumeliam et ignominiam sue mortis eam uellet esse relatam. Nam si ita foret consequenter etiam sui discipuli pro eo pati uel mori erubescerent, sed magis e contrario suam quotidie in Ecclesia passionem commemorari et celebrari precepit. Unde Apostolus ait: Ego enim accepi a Domino quod et tradidi uobis, quoniam Dominus iehsu in qua nocte tradebatur, accepit panem et gratias agens fregit et dixit: Hoc est corpus meum, quod pro uobis tradetur; hoc facite in meam commemorationem. Similiter et calicem postquam cenauit, dicens: Hic calix nouum testamentum est in meo sanguine; hoc facite quotiescunque bibitis in meam commemorationem:  quotiescunque enim manducabitis panem hunc et calicem bibetis, mortem Domini annuntiabitis donec ueniat. Proinde etiam sancti in aduersis et afflictionibus in hoc seculo pro Domino toleratis, gaudent atque gloriantur, unde Apostolus in Epistola secunda ad Corinthios: Libenter igitur gloriabor in infirmitatibus meis, ut inhabitet in me uirtus Christi: propter quod placeo mihi in infirmitatibus, in contumeliis, in necessitatibus, in persecutionibus, in angustiis pro Christo; cum enim infirmor, tunc potens sum. Idem in Epistola ad Philippenses: Scire autem uos uolo, fratres, quia que circa me sunt magis ad profectum uenerunt Euangelii, ita ut uincula mea manifesta fierent in Christo in  omni pretorio et in ceteris omnibus. Idem ad Timotheum: Noli itaque erubescere testimonium Domini nostri, neque me uinctum eius, sed collabora Euangelio secundum uirtutem Dei qui nos liberauit et uocauit uocatione sua sancta. Item in Actibus apostolorum: Illi quidem ibant gaudentes ab aspectu concilii, quoniam digni habiti sunt pro nomine Iesu contumeliam pati. uerbum enim crucis, ut ait Apostolus, pereuntibus quidem stultitia est: his autem qui salui fiunt, id est nobis, uirtus Dei est. Et post pauca: Quoniam Iudei signa petunt et Greci sapientiam querunt: nos autem predicamus Christum crucifixum, Iudeis quidem scandalum, gentibus autem stultitiam: ipsis autem uocatis Iudeis atque Grecis Christum Dei uirtutem et Dei sapientiam. Idem post pauca: Et ego cum  uenissem ad uos, fratres, ueni non per sublimitatem sermonis aut sapientie annuntians uobis testimonium Christi. Non enim iudicaui me scire aliquid inter uos nisi Iesum Christum et hunc crucifixum. Apostoli ergo et omnes homines humiles et fideles eorum doctrinam sectantes crucem Christi utpote eius signum triumphale per quod diabolum uicit et mundum redemit diligunt, honorant, laudant, concelebrant et in ea gloriantur. Heretici uero impii superbi et increduli dedignantur eius humilitatem audire aut aliquam uirtutem in ea esse credere quos plangit Apostolus dicens: Multi enim ambulant, quos sepe dicebam uobis nunc autem et flens dico inimicos crucis Christi quorum finis est interitus, quorum Deus uenter est et gloria in confusione ipsorum. Inde  Augustinus ait in expositione Euangelii secundum Ioannem: »Ibat ergo ad locum ubi fuerat crucifigendus portans crucem suam iehsu: grande spectaculum: sed si spectet impietas, grande ludibrium; si pietas, grande mysterium: si spectet impietas, grande ignominie documentum; si pietas, grande fidei munimentum: si spectet impietas, ridet regem pro uirga regni lignum sui portare supplicii. Si pietas, uidet regem baiulantem lignum ad semetipsum figendum, quod fixurus fuerat etiam in frontibus regum, in eo spernendus oculis impiorum in quo erant gloriatura corda sanctorum. Dicturo enim Paulo: Mihi autem absit gloriari nisi in cruce Domini nostri Iesu Christi,« ipsam crucem suam suo gestans humero commendabat, et lucerne arsure  que sub modio ponenda nouerat candelabrum ferebat. Claudius igitur dum nullam liberalium didicerit disciplinarum rationem, litterarum significationes proprietatesque ignorans, uerborum genera generibus, numeros numeris, casus casibus iungere rationabili nescit constructione et sic maximos ut fama est audet tractatus conficere, quos sui proprii laboris et industrie esse mentitur, cum illos glosario opere ex aliorum uoluminibus transferendo, imo dissipando ac deprauando excerpit, quosque illorum expositionibus auctorum, e quibus eos euellere, furarique presumit, miserrima atque uanissima prefert elatione, neque preter illos, alios permittit libros in sua legi ciuitate, auctoritatem sui nominis  frontibus inscribens singulorum hoc modo: Incipit commentarium aut tractatus, uel expositio Claudii Taurinensis episcopi. De antiquis autem sancte magistris ac doctoribus Ecclesie alios, quos uuit iudiciario assumpto gestamine laudat et recipit, alios blasphemat et uituperat, cum nullius tamen eorum fide et doctrina concordat. Augustinum assumit a cuius subtilitate ingenii Christianique sensus rectitudine longissime distat. Alios quidem preter eum solum pene omnes abiicit, unum uocans magnum mentionarium, alium compilatorem, alium rusticum brutum, insensibilem, nichilque boni scientem; quos tamen uniuersos uno secum tempore unoque esse pariter loco solet exoptare, scilicet ut omnibus facillime, celerrimeque ab eo superatis eius excellentia  sapientie cuneus apparere atque clarescere posset. Hieronymum maxime pre ceteris exprobat, eique nimium detrahit, cui si eodem euo fuissent, acerrimum se infestissimumque inimicum fore promittit. Propter nullam, ut arbitror, aliam causam, nisi quia cognouit quod ille contra suum uicinum sueque auctorem insanie uigilantium hereticum scripserit, caputque eiusdem strenue sicut alios tales ferire solebat claua catholice doctrine contuderit. Hic ergo accusator fratrum ignorans horum usurpationes uerborum, hoc est adoro et colo, et quia non nisi ad Deum solummodo ea existimat pertinere, nimium blasphemat Christianos, non intelligens secundum Apostolum neque que legitur neque de quibus affirmat. Hoc enim modo scriptum in sua continetur  epistola, contra quod respondendum est, Quia si omne lignum schemate crucis factum uolunt adorare pro eo quod Christus in cruce pependit, et alia multa illis conuenit que Christus egit per carnem. Ille ergo cuius hec oppositio et argumentatio talis est ostendit se huius salutiferi ligni uirtutem penitus ignorare, per quod uita humano est generi restituta, quod gustando de uetiti lethifero ligni fructu perierat, unde Fortunatus ait:

Pange lingua gloriosi prelium certaminis,
Et super crucis tropheo dic triumphum nobilem,
Qualiter redemptor orbis immolatus uicerit.
De parentis protoplasti fraude factor condolens,
Quando pomi noxialis morte morsu corruit,
Ipse lignum tunc notauit damna ligni ut solueret
 Hoc opus nostre salutis ordo depoposcerat
Multiformis proditoris ars ut artem falleret
Et medelam ferret inde hostis unde leserat, etc.


Idem in altero carmine.


uirtus celsa crucis totum recte occupat orbem,
   Hec quoniam mundi perdita cuncta refert
Quodque ferus serpens infecit felle ueneni
   Christi sanguis in hac dulce liuore lauat.
Queque lupi fuerant raptoris preda ferocis,
   In cruce restituit uirginis agnus ouis
Tensis in his ramis cum plantis brachia pandens
   Ecclesiam stabilit pendulus ipse cruce,
Hoc pius in ligno reparans deperdita pridem
   Quod uetiti ligni poma tulere boni.

 Huius autem iam dicte causa imperitie ille pro idololatria reputat crucem Domini a quoquam adorari uel coli, sicut nec sunt adorande puelle quelibet, innupte presepia, ueteres panni, naues, asini, agni, leones, petre, spine ruborum, arundines, lancee, quia his omnibus pro tempore usus est Christus. Quasi pre illis nullum Dominice cruci adhibendum esset priuilegium, sicut superius demonstrauimus. Cuius ueneratores grauiter turpiterque corripiens castigat et increpat his uerbis: »Redite preuaricatores ad cor, qui recessistis a ueritate et diligitis uanitatem, et estis uani facti; qui rursum crucifigitis Filium Dei, et ostentui habetis, et per hoc cateruatim animas miserorum socias factas demonum habetis, alienando eas per nefanda sacrilegia  »simulacrorum a Creatore suo habetis eas deiectas »et proiectas in damnationem perpetuam.« Nulli ergo dubium est quin spiritus fallax malignusque per os huius insani calumniatoris eructat et inspirat ad ingerenda atque exprobranda fidelibus infidelium crimina, preuaricatores eos apostatasque a ueritate et amatores uanitatis appellando, diuinam autem crucem nefandum ac sacrilegum simulacrum cunctam preteriti excedens temporis blasphemiam nominat. Ex quo euidentissime peruersissimus catholice dissipator atque euersor fidei esse conuincitur. Nos autem e diuerso quibus has tam multas et tam probrosas infert calumnias, contra falsa ipsius testimonia, diuina opitulante gratia, toto corde credimus, et ore confitemur humiliati animo et corporis  habitu substrati, quod Deus solus sit adorandus, et colendus prout dominum et creatorem omnium a sua decet adorari creatura et coli, dum in eum solum credimus, et speramus, eique quotidie sacrificamus. Creaturam etiam Dei sanctam et bonam, hoc est, angelum sanctum uel hominem sanctum, aut sanctam crucem pro diuersitate dignitatum adoramus et colimus, hoc est, humiliter honoramus, diligimus, et amplectimur propter Deum et in Deo longe dispari modo, quam illum colimus et adoramus: hoc autem calumniatur nesciens, scireque renuens rabit, et indignando seuiendoque furit ac bacchatur. Audiens in Ecclesia sepius cantari: Crucem tuam adoramus, Domine, et sanctam resurrectionem tuam laudamus et glorificamus, et reliqua. Si  enim hec uerba creaturis iungi non conuenient, iam nec legerentur in libro Geneseos de Loth: ueneruntque duo angeli Sodomam uespere, sedente Loth in foribus ciuitatis. Qui cum uidisset, surrexit, et iuit obuiam eis, et adorauit pronus in terram. Item in eodem: Surrexit Abraham et adorauit populum terre, filios uidelicet Heth. Item in eodem de Iacob: Et ipse egrediens adorauit pronus in terram septies, donec appropinquaret frater eius. Idem post pauca: Accessit quoque Lia cum liberis suis et cum similiter adorassent extremi Ioseph et Rachel adorauerunt. Item in eodem: Dixitque ad eos, hoc est Ioseph ad fratres suos: Audite somnium meum quod uidi: Putabam nos ligare manipulos in agro et quasi consurgere manipulum  meum et stare; restrosque manipulos circumstantes adorare manipulum meum. Item in eodem: Cumque adorassent eum fratres sui, et agnouisset eos, quasi ad alienos durius loquebatur. Item in eodem: Igitur ingressus est Ioseph domum suam obtuleruntque ei munera tenentes in manibus et adorauerunt proni in terram. Item post pauca: Qui responderunt: Sospes est seruus tuus, pater noster adhuc uiuit; et incuruati adorauerunt eum. Item in libro Iosue: Cum autem esset Iosue in agro urbis Ierico leuauit oculos, et uidit uirum stantem contra se et euaginatum tenentem gladium; perrexitque ad eum et ait: Noster es an aduersariorum? Qui respondit: Nequaquam, sed sum princeps exercitus Domini, et nunc uenio. Cecidit Iosue pronus in terram et adorans ait: Quid Dominus  meus loquitur ad seruum suum? et reliqua. Item in libro Psalmorum, Et adorate scabellum pedum eius, quia sanctum est. Unde Hieronymus tractat: »Quid est hoc scabellum pedum Iesu quoniam sanctum est? legimus in alio: Celum mihi thronus est, terra autem scabellum pedum meorum, et nunc dicitur adorare scabellum pedum eius. Si terra scabellum pedum Iesu, dicitur autem adorare scabellum pedum eius: ergo terra adoranda est. Quomodo legimus in Apostolo quia, excepto Creatore, creaturam adorare non debemus? Adorare in Scripturis dupliciter dicitur: dicitur enim adoratio quasi in Deum et dicitur adorare quasi honorare. Quando dicimur adorare Dominum proprie adoratio in Deum ponitur. Quando autem in homine dicitur, uerbi  causa, adorauit Sara Abraham, et adorauit Elias Achab, non quasi Deum, sed hic adoratio quasi salutatio ponitur. Ergo nunc uideamus hoc quod dicit et adorate scabellum pedum eius, secundum quem modum dicit sicut Deum adoramus scabellum pedum Dei, aut adoramus et salutamus quasi hominem. Legimus et in lamentationibus Ieremie; legimus et in alio propheta: Quomodo, inquit, sanctificauit Dominus scabellum pedum suorum et ibi scabellum pedum eius Hierosolyma dicitur, siue templum. Igitur secundum historiam legimus et in alio loco, et adorate scabellum pedum eius. Si pedes non stant nisi in scabello: ergo hoc dicitur, Et adorauimus ubi steterunt pedes eius, de scabello dicitur. Ergo secundum litteram possumus hoc dicere, uerbi causa,  ubi natus est, ubi crucifixus est, ubi resurrexit. Ceterum scabellum pedum Iesu anima credentis est. Felix est ille in cuius pectore pedes quotidie ponuntur Iesu. Utinam et in meo pectore ponantur pedes eius; utinam uestigia eius semper hereant in corde meo; utinam et ego dicam cum sponsa: Tenebo eum, et non dimittam. Sponsus cito offenditur, semper munditias amat, ubicunque sordes uiderit cito recedit. Et adorate scabellum pedum eius quoniam sanctum est, non omne scabellum pedum eius, sed quodcunque sanctum est, quod in sanctitate perseuerat, uerbi causa, adorate scabellum pedum eius Petrum et Paulum, et ceteros apostolos adorate, hoc est honorate; sanctum est, illos adorate qui in sanctitate  perseuerant. Ceterum qui scabellum fuerunt, et non sunt sancti, illos ne adoretis; uerbi causa, Iudas proditor scabellum Dei fuit, sed quoniam non est sanctus non eum adoretis.« Secundum autem unum supradicti uerbi intellectum qui ad hominem pertinet, in libro Regum scriptum est: uidentes autem filii prophetarum qui erant in Ierico e contra dixerunt: Requieuit spiritus Elie super Eliseum; et uenientes in occursum eius adorauerunt eum proni in terram. Item in Actibus apostolorum: Et factum est cum introisset Petrus, obuius ei Cornelius procidens adorauit; Petrus uero leuauit eum dicens: Surge et ego ipse homo sum; quod Beda exponit dicens, »gestu corporis demonstrat Cornelius quid intus in corde deuotionis habuerit. Obuiam enim suo doctori uenit  auditor, qui mundo pectore et intenta sedulus aure, atque inhianti desiderio uerbum fidei suscipit; nam qui tarde ad credendum pertrahitur, quasi a doctore iacens erigitur. Sed qui de sue uite maculis erubescens procidendo in faciem humilitatis pariter et pudoris indicia prefert, iure a suo preceptore meretur erigi. Petrus uero inquit, et reliqua.« Communionem quippe equalitatis meruit sanctitas actionis. Item in Apocalypsi: Et dixit mihi: uide ne feceris; conseruus enim tuus sum et fratrum tuorum habentium testimonium Iesu. De hoc sanctus Gregorius tractat dicens: »Quia enim celi rex terram nostre carnis assumpsit, infirmitatem nostram illa iam angelica celsitudo non despicit. Ad pacem nostram angeli redeunt, intentionem prioris discordie postponunt,  et quos infirmos prius abiectosque despexerant, iam socios uenerantur. Hinc est enim quod Loth, uel Iosue angelos adorant, nec tamen adorare prohibentur: Ioannes uero in Apocalypsi adorare angelum uoluit, sed tamen idem hunc angelus ne se debeat adorare compescit, dicens: uide ne feceris, conseruus tuus sum et fratrum tuorum. Quid est quod ante Redemptoris aduentum angeli ab hominibus adorantur et tacent, postmodum uero adorari refugiunt, nisi quod naturam nostram quam prius despexerant, postquam hanc super se assumptam conspiciunt, substratam sibi uidere pertimescunt. Nec iam sub se uelut infirmam contemnere ausi sunt, quam super se uidelicet in celi rege uenerantur. Nec habere dedignantur hominem socium qui super  se adorant hominem Deum.« Neque enim beatus Ioannes apostolus et euangelista Christi dilectissimus spiritalibus sibi a Deo reuelatis uisionibus alienari a Deo uoluit, et honorem ipsi soli debitum incongrue deferendo sacrilegium committere, et contrarius Deo fieri qui se tanto exaltauit honore. Nec etiam angelus tanquam diuinus sibi ab apostolo cultus esset allatus, ita recusauit sed tantummodo per humilitatem illam, ut predictum est, humane nature substantiam quam a Deo in unitatem persone cognouit assumptam, sibi noluit uenerando se uidere substratam et inclinatam. Licet ut solet multiplex esse sensus Scripture ab aliis doctoribus hec intelligi cognouimus. Hoc modo similiter in ceteris sanctorum libris auctorum plurima  de hac ratione exempla reperiuntur. Paulinus in libro IX quem de uirtutibus sancti Felicis metrico textu composuit:

Ecce sacerdotis reditum satiatus adoro
Suscipiens humili metantem in pectore Christum.


Idem.


Et licet a ueteri tumulis absconditus euo
Qua mortalis erat latuit telluris operto,
uina tamen uegetante Deo membrisque superstes
Gratia, diuinum spirantia martyris ossa
Clarificat populis merito uiuente sepulti
Et magni solium breue confessoris adorat.
Iugiter e uariis congesta frequentia terris.


Item Prudentius in libro qui pretitulatur Apotheosis.


 Nec responsa refert Lybicis in Syrtibus Hammon.
Ipsa suis Christum Capitolia Romula merent
Principibus lucere Deum, destructaque templa
Imperio cecidisse ducum iam purpura supplex
Sternitur Aeneade rectoris ad atria Christi
uexillumque crucis summus dominator adorat.


Idem ad ualerianum episcopum de passione sancti Hippolyti.


Mane salutatum concurritur, omnis adorat
Pubes, eunt, redeunt, solis ad usque obitum.

Alterum autem uerbum, quod est colo, Priscianus qui propter nobilissimi claritatem ingenii lumen Romane facundie meruit uocitari, triplicem sensum habere demonstrat ita dicendo: Colo quoque pro diligo, et habito, et aro accipitur. Hinc Augustinus in  libro X de Ciuitate Dei: »Latriam quippe nostri ubicunque sanctarum Scripturarum positum est interpretati sunt seruitutem. Sed ea seruitus que debetur hominibus secundum quam precipit Apostolus seruos dominis suis subditos esse debere, alio nomine Grece nuncupari solet. Latria uero secundum consuetudinem qua locuti sunt qui nobis diuina eloquia condiderunt, aut semper, aut tam frequenter ut pene semper, ea dicitur seruitus que pertinet ad colendum Deum. Proinde si tantummodo cultus ipse dicatur, non soli Deo deberi uidetur. Dicimur enim colere egregios homines, quos honorifica uel recordatione, uel presentia frequentamus. Nec solum ea quibus nos religiosa humilitate subiicimus, sed quedam etiam que subiecta sunt nobis, perhibentur  coli. Nam ex hoc uerbo et agricole, et coloni, et incole uocantur, et ipsos deos non ob aliud appellant celicolas, nisi quod celum colant; non utique uenerando, sed inhabitando, tanquam celi quosdam colonos; non sicut appellantur coloni qui conditionem debent genitali solo propter agriculturam sub dominio possessorum, sed, sicut ait quidam Latini eloquii magnus auctor :

Urbs antiqua fuit, Tyrii tenuere coloni,
ab incolendo enim colonos uocauit non ab agricultura. Hinc et ciuitates a maioribus ciuitatibus uelut populorum examinibus condite, colonie nuncupantur. Ac per hoc cultum quidem non deberi nisi Deo, propria quadam ratione uerbi huius omnino uerissimum  est; sed quia et aliarum rerum dicitur cultus, ideo Latine uno uerbo significari cultus Deo debitus non potest.« Luce uero clarius est, quod hoc uerbum non solum ad Creatorem, uerum etiam ad creaturas refertur, sed dissimili, ut superius diximus, ratione; aliter enim colitur Deus, aliter angelus, uel homo, aliter terra pro uarietate frugum et arborum que in ea condendo, orando, seminando, plantando, irrigando, potando, multiplici et laboriosa exercentur cura. Aliter in sancta Ecclesia Dominica crux, officia, et festa Christi, et sanctorum eius a Christianis coluntur et celebrantur. In tantum ista trita et omnibus pene nota sunt, ut exemplis manifestari uel approbari parum egeant. Sed tamen pauca confirmationis et experientie causa maioris sunt subiicienda.  De Domini cruce colenda Sedulius in libro Iu Paschalis carminis ait:

Pax crucis ipse fuit, uiolentaque robora membris
Illustrans propriis, penam uestiuit honore,
Suppliciumque dedit signum magis esse salutis,
Ipseque sanctificans in se tormenta beauit.
Neue quis ignoret speciem crucis esse colendam,
Que Dominum portauit ouans, ratione potenti,
Quatuor inde plagas quadrati colligit orbis,
Splendidus auctoris de uertice fulget Eous,
Occiduo sacre lambuntur sidere plante;
Arcton dextra tenet, medium leua erigit axem,
Cunctaque de membris uiuit natura creantis,
Et cruce complexum Christus regit undique mundum.


Item de sancta Ecclesia colenda Paulinus in 10.


 Nata recens opera hecque molibus undique celsis
Cernitis emicuisse pari splendentia cultu.


Item post pauca.


Aemula consertis iungunt fastigia tignis
Et paribus uarie speciose cultibus exstant.


Idem de eadem re in epistola ad Seuerum de Cruce.

Itaque prompto filii imperatoris assensu mater Augusta patefactis ad opera sancta thesauris, toto abusa fisco est; quantoque sumptu atque cultu regina poterat, et religio suadebat edificatis basilicis contexit omnes, et excoluit locos.


De sanctis colendis Prudentius in passione Apostolorum.


Ecce duas fidei summo patre conferente dotes
Urbi colendas quas dedit togate.


Idem de ciui. col.


Germine nobilis Eulalia,
Mortis et indole nobilior:
Emeritam sacra uirgo suam
Cuius ab ubere progenita est
Ossibus ornat, amore colit.


Item Fortunatus ad clerum Parisiacum.


Cetus honorifici decus et gradus ordinis ampli
Quos colo corde, fide, religione patres,
Iam dudum obliti desueto carmine plecti
Cogitis antiquam me renouare lyram.


Idem de cultu Ecclesie, de festis sanctorum colendis.


Que Placidina sacris ornauit culmina uelis
Certantesque simul hic facit, illa colit.


De festis sanctorum colendis Prudentius de natali sancti martyris Hippolyti commemorans ait:


Si bene commemini, colit hunc pulcherrima Roma.
Idibus Augusti mensis ut ipsa uocat

Et alia multa que proferre longum est. Sicut ergo in his uerbis errauit, unde, ut arbitror, sue cepit origo peruersitatis, ita iam in hoc nomine quod est Apostolicus licet minori periculo, simili tamen est deceptus imperitia. Iuxta etenim artis professionem grammatice de eo tractare conatus antiquorum more doctorum, qui cum omnibus sapientie studiis eruditi forent, quando in libris, uel eorum expositionibus alicuius de illis causa, ratione reperiri contigisset, pleniter eam intimari atque enodare; ita et iste eorum imitator, aut etiam prelator huius nominis quod est  apostolicus sensum rationemque nitens exprimere ac si illud ex integro et corrupto est compositum, quasi apostoli custos non uere nec rationabiliter sed presumptuose audacterque incognita affirmans, et de incertis certa diffiniens. Apostolicus enim simplex nomen est et deriuatiuum a nomine quod est apostolus, addita cus eius genitiuo, et non habet illum sensum quem iste imperite excogitauit. Non enim dicitur Italicus Italie custos, Gallicus Gallie custos, Germanicus custos Germanie, sed hec nomina ad sensum suorum pertinent originalium. De his autem non magnopere curamus. Nam si aliquis studiosius inquireret, cuncta pene incondite uitioseque deprehendisset esse dictata. Ad ea igitur que magis necessaria sunt de quibus ante disseruimus,  reuertamur. Quomodo ergo nullam spem euadendi prosperandiue potest habere ille, qui ineuitabili necessitate aliquod mare ualde estuosum et periculosum transire compellitur, non habens nauem qua portetur: ita et quicunque peruersus et incredulus est, alme fidem crucis tenere nolens, et per hoc eius carens tutamine, de mari huius seculi ad portum superne patrie peruenire non poterit. Hinc Augustinus in expositione Euangelii secundum Ioannem.

Sic est enim tanquam uideat quisquam de longe patriam, et mare interiaceat: uidet quo eat, sed non habet qua eat. Ut ergo esset et qua iremus, uenit inde ad quem ire uolebamus, et quid fecit? instituit lignum quo mare transeamus. Nemo enim potest transire mare huius seculi nisi cruce Christi  portatus. Hanc crucem aliquando amplectitur et infirmus oculis, et qui non uidet longe quo eat non ab illo excedat; et ipsa illum perducit ad patriam, ubi iam non opus erit, quia nullum mare transibitur. Melius est ergo non uidere mente id quod est, et tamen a cruce Christi non recedere, quam uidere illum mente et crucem Christi contemnere. Hoc ergo signum salutiferum in lege et prophetis longe ante prefiguratum est. Unde legitur in Genesi de Abraham et Isaac filio suo. Tulit quoque ligna holocausti et imposuit super Isaac filium suum. Fascis enim lignorum, quem Isaac patre imponente ad locum a Deo iussum portauit, ut super eum immolaretur, crucem significat quam mysticus Isaac, hoc  est Christus Dei Patris uoluntate ad locum baiulauit Caluarie. Hinc Paulinus in 9:

Hostia uiua Deo tanquam puer offerat Isaac,
Et mea ligna gerens sequar almum sub cruce patrem.

Item in Exodo: uocauit autem Moyses omnes seniores Isrel et dixit ad eos: Ite, tollentes animal per familias uestras, immolate phase, fasciculumque hyssopi tingite sanguine qui est in limite et aspergite ex eo super liminare et utrumque postem . Unde Augustinus in expositione Euangelii secundum Ioannem: »In sua ergo lingua, hoc est in Hebrea, pascha transitus dicitur, propterea quia tunc primum pascha celebrauit populus Domini, quando Aegypto fugientes Rubrum Mare transierunt. Nunc  ergo figura illa prophetica in ueritate completa est, cum sicut ouis ad immolandum ducitur Christus, cuius sanguine illitis postibus nostris, id est, cuius signo crucis frontibus nostris a perditione huius seculi tanquam a captiuitate uel interemptione Aegyptia liberamur, et agimus saluberrimum transitum, cum a diabolo transimus ad Christum; et ab isto instabili seculo ad eius fundatissimum regnum.« Idem de hac re in libro II de Doctrina Christiana: »Meminerit ergo eorum qui pascha illo tempore per umbrarum imaginaria celebrabant, cum signari postes sanguine agni iuberentur, hyssopo fuisse signatos. Herba hec humilis, et mitis est, et nichil fortius et penetrabilius eius radicibus. Et in caritate radicati, et fundati possemus comprehendere cum  omnibus sanctis que sit latitudo, et longitudo, et altitudo, et profundum, id est, crucem Domini. Et etiam in hyssopo uis purgatoris, ne inflante scientia de diuitiis ab Aegypto ablatis superbe aliquid pulmo tumidius anhelet. Asperges me, inquit, hyssopo, et mundabor; lauabis me, et super niuem dealbabor. Auditui meo dabis exsultationem, et letitiam. Deinde consequenter annectit, ut ostendat purgationem a superbis significari hyssopo, et exultabunt ossa humiliata.« Augustinus in libro X de Ciuitate Dei: »Qui dicam obuios hostes, transitumque prohibentes atque preliantes orante Moyse manibusque eius in figura crucis extentis, nullo Hebreorum cadente prostratos?« Item in libro Numerorum: Fecit ergo Moyses serpentem eneum, et posuit pro signo: quem  percussi aspicientes sanabantur. Augustinus: »Dictum est ad Moysen a Domino ut faceret eneum serpentem, et exaltaret in ligno in eremo et admoneret populum Christum, ut si quis morsus esset a serpente, illum serpentem exaltatum in ligno attenderet. Factum est. Mordebantur homines; intuebantur, sanabantur. Interim modo, fratres, ut a peccato sanemur, Christum crucifixum intueamur, quia sicut Moyses, inquit, exaltauit serpentem in eremo, sic exaltari oportet Filium hominis, ut omnis qui credit in eum non pereat, sed habeat uitam eternam.« Quomodo qui intuebantur illum serpentem, non peribant morsibus serpentum: sic qui intuentur fide mortem Christi sanantur a morsibus peccatorum:  sed illi sanabantur a morte ad uitam temporalem, hic autem ait, ut habeant uitam eternam. Hoc enim interest inter figuratam imaginem et rem ipsam: figura prestabat uitam temporalem, res ipsa cuius illa figura erat, prestat uitam eternam. Item in libro Iosue legitur de Raab meretrice que exploratores Isrelitas suscipiens per cruenti quoddam coloris signum, hoc est funiculum coccineum cum tota sua domo, a morte fuerat liberata, significans Ecclesiam de gentibus multimodis idolorum cultibus uiolatam, signo postmodum alme crucis sanguine illito Christo saluatam. Inde Paulinus lib. uIII.


Sola Raab meretrix castam que gessit iniqua
Gente fidem, non freta suis euadere muris,
Sed pietate Dei meritum pietatis adepta est.


Item post pauca.


Puniceo proprium signauit uellere tectum,
Excepitque suam patria pereunte salutem.
Significans illos mundo labente tegendos
Quos crucis inuicte signat cruor. Hinc cape quantum
Ipse cruor ualeat cuius saluabat imago


Item Isaias

Paruulus natus est nobis; filius datus est nobis, et factus est principatus eius super humerum eius. Hieronymus: »Licet ex eo quod supra dixerat Emmanuel, id est, nobiscum Dominum, illum esse monstrauerat, tamen nunc dicit factum illius principatum super humerum eius uelut quod crucem suam ipse portauerit, uel per humerum ostendens brachii fortitudinem,  eodem Isaia dicente: Reuelauit Dominus Deus brachium sanctum suum omnibus gentibus.« Item Ambrosius in libro quem de sancta edidit Trinitate: »Crux Domini est principium fortitudinis, qua uia sanctis est reserata martyribus, ad sacri certaminis passionem. uidit hoc principium Isaias et ideo ait: Paruulus natus est nobis, filius datus est nobis. uiderunt et magi et ideo cum paruulum in presepio cernerent, adorauerunt dicentes: Paruulus natus est nobis; cum stellam conspicerent predicantes, filius datus est nobis. Aliud munus e terris, aliud munus e celo et utrumque unum adorauerunt, iidemque munera obtulerunt, ut ostenderent ipsum esse celi Dominum, qui in presepio uideretur.« Item etiam in libro Ezechielis: Et dixit Dominus  ad eum: Transi per mediam ciuitatem in medio Ierusalem et signa thau super frontes uirorum gementium et dolentium, super cunctis abominationibus que sunt in medio eius .

Quod Hieronymus exponit: »Extrema thau littera crucis habet similitudinem que in Christianorum frontibus pingitur et frequenti manus inscriptione signatur. Gementes igitur dolentesque saluantur, qui non solum malis non consentiunt operibus, sed et aliena plangunt peccata, precipiturque sex uiris ut preter eos qui possint dicere: Signatum est super nos lumen uultus tui, Domine, cunctos interficiant nemini eorum parcentes qui absque Christi signaculo aliquid esse se credunt.« Quid ergo restat homini  sine naue salutifere crucis procellosum huius seculi mare transeunti? Nihil ut est arbitrandum aliud nisi remaneat in mediis necatus fluctibus et cum terris Aegyptiis in profundum demergatur inferni? Et quid imminet, et cuius frons eodem non armatur neque inscribitur signo? Nihil preter hoc, ut secundum prophetam cum preuaricatoribus Isrel gladio diuine mactetur ultionis. ueri autem ac saluandi Isrelite duodeno millium numero ex duodecim tribubus Isrel electi hoc est uniuersi fideles et orthodoxi per totum orbem sancte et catholice matris Ecclesie filii recta fide et mundo corde Dominum intuentes, sanamque duodecim doctrinam obseruantes apostolorum, ab angelis Domini, hoc gloriosissimo et saluberrimo Dominice crucis signo  suis inscribuntur frontibus, et per hoc saluantur. Quos beatus Ioannes, ut in Apocalypsi legitur ante thronum et in conspectu agni stetisse conspexerat, hinc ait: Et uidi alterum angelum ascendentem ab ortu solis habentem signum Dei uiui; et clamauit uoce magna ad quatuor angelos quibus datum est nocere terre et mari, dicens: Nolite nocere terre, neque mari, neque arboribus, quoadusque signemus seruos Domini nostri in frontibus eorum. Et audiui numerum signatorum centum quadraginta quatuor millia signati ex omni tribu filiorum Isrel . Dominus in carne natus qui magni consilii angelus est paterne scilicet uoluntatis nuntius uisitauit nos oriens ex alto, uexillum crucis quo suorum frontes signaret afferens. Et clamauit uoce magna, et reliqua.  Hoc est predicatione sublimi: Penitentiam agite; appropinquauit enim regnum celorum. Nolite nocere, et reliqua, quoadusque signemus seruos Domini nostri in frontibus eorum. Ad hoc gentium confractum est imperium, ut signo fidei cui restiterant facies sancte libere notarentur. Nam et ipsa crucis figura dilatatum ubique Domini significat regnum. Sicut uetus distichon probat:


Respice distinctis quadratum partibus orbem,
   Ut signum fidei cuncta tenere probet.

Neque enim frustra in fronte pontificis nomen Domini tetragrammaton scribebatur, nisi quia hoc est signum unicum simul et quadratum in fronte fidelium, de quo in Psalmo pro torcularibus canitur: Domine Dominus noster, quam admirabile est nomen  tuum in uniuersa terra , et cetera usque dum ait, ut destruas inimicum et defensorem Sequitur, amicti stolis albis et palme in manibus eorum: Stolis baptismum, palmis triumphum crucis insinuat. Pro quo mirabili et ineffabili diuine crucis sacramento orat Apostolus sua ad Deum flectens genua, ut donetur fidelibus, hoc intelligere, dicens in Epistola ad Ephesios.

Huius rei gratia flecto genua mea ad Patrem Domini nostri Iesu Christi, ex quo omnibus paternitas in celis et in terra nominatur, ut det uobis secundum diuitias glorie sue uirtutem corroborari per spiritum eius in interiore homine habitare Christum per fidem in cordibus uestris, in caritate radicati et fundati,  ut possitis comprehendere cum omnibus sanctis que sit latitudo, et longitudo, et sublimitas et profundum; scire etiam supreminentem scientie caritatem Christi, et impleamini in omnem plenitudinem Domini . Unde Augustinus in expositione Euangelii secundum Ioannem: »Quid enim de ipsa cruce dicturi sumus que certe similiter ab inimicis atque impiis Christo facta et impacta est?« Et tamen ea significari recte intelligitur, quod ait Apostolus que sit latitudo, et longitudo, et altitudo, et profundum. Lata est quippe in transuerso ligno quo extenduntur pendentes manus, et significat opera bona in latitudine caritatis. Longa est a transuerso usque ad terram, ubi dorsum pedesque figuntur, et significat perseuerantiam in longitudine temporis  usque in finem. Alta est in cacumine quod per transuersum lignum sursum uersus excedit et significat supernum finem, quo cuncta opera referuntur. Quoniam cuncta latitudine ac longitudine bene ac perseueranter fiunt, propter altitudinem diuinorum facienda sunt premiorum. Profunda est in ea parte quia in terra figitur. Ibi quippe et occulta est, nec uideri potest, sed cuncta eius apparentia et eminentia inde consurgunt, sicut bona nostra de profunditate gratie Dei, que comprehendi ac indicari non potest uniuersa procedunt.

Item de eo quod supra in Apocalypsi: Posthec uidi turbam magnam, quam dinumerare nemo poterat, ex omnibus gentibus, et tribubus, et populis, et linguis, stantes ante thronum et in conspectu agni,  amicti stolis albis, et palme in manibus eorum; et clamabant uoce magna dicentes: Salus Deo nostro qui sedet super thronum, et agno ; cunctis et in frontibus et in manibus hoc est in professione et actione signari. Ita enim Dominus in ea forma in qua pro nobis pati dignatus est, creditur esse uenturus ad iudicium, baiulans crucem suam omnibus obscuratis fidelibus solam mirabili et ineffabili fulgore coruscantem sicut in Euangelio legitur: Sol obscurabitur, et luna non dabit lumen suum, et stella cadent de celo, et uirtutes celorum commouebuntur: et tunc apparebit signum filii hominis in celo .

Inde Ioannes in Euangelio: uidebunt in quem transfixerunt . Ita, inquam, ueniet et  numerosissimis et gloriosissimis supernorum ciuium et omnium fidelium uallatus, et comitatus agminibus singulis eorum hoc triumphale uexillum in suis ferentibus humeris.

Hinc Ioannes Chrysostomus in homilia de cruce et latrone. »uolo ut alias rationes cognoscas. Crucem solam non reliquit in terra, sed secum eam leuauit ad celum. Sed, ais, hoc unde demonstratur? Et ideo audi: Cum ipsa ueniet, cum ipsa secundam suam presentabit. Ideo gloriosam crucem nuncupaui. Item post pauca. Et tum signum uidebitur filii hominis in celo. uidisti gloriam signi, id est crucis: solis lumen reddetur obscurum, lune non dabitur gratia, sed illud radiabit et lucebit, et sicut imperatorem  regalis pompa precedit, et militaris ordo preecundo uexilla humeris portare consueuit, et his eius declaratur aduentus, sic Domino de celo ueniente angelorum cetus, et archangelorum multitudo, illud signum humeris portant excelsis, et regalem nobis aduentum denuntiant.« Hinc etiam Paulinus in lib. IX:

Qui cruce purpurea pretiosi sanguinis ostro,
Arduus ascensu uoluerit penetrauit in alta.


Idem in carmine 11 de eadem re.


Alfa itidem mihi Christus et qui summa supremis
Finibus, excelsi pariter complexus et imi,
uictor et inferna et pariter celestia cepit,
Effractisque abyssis celos penetrauit apertos,
uictricem referens superata morte salutem.
 Utque illum patrie iunxit uictoria dextre
uexillumque crucis super omnia sidera fixit.
Corporeum statuit celesti in sede tropheum.

Quid ergo erit facturus in illa die inimicus et persecutor crucis Christi, quando ea omnis exercitus Domini signatus et ornatus apparuerit? Ille autem ipsam semper exosus et persecutus non merebitur cum ceteris consignari; propter hoc tamen non remanebit non signatus; duo enim signa erunt, quibus cuncti in illa die pro diuersitate meritorum signandi sunt. Unum Christi, alterum diaboli. Unum ad saluandum, alterum ad perdendum. Unum ad defendendum, alterum ad decipiendum. Unum ad dirigendum, alterum ad seducendum et deprauandum. Unum ad glorificandum et exaltandum, alterum  ad condemnandum et in barathrum eterne mortis precipitandum. Et quicunque uno signo cum Christo et electis suis non fuerit consignatus, altero cum Satana et eius satellitibus ipsius signo et charactere notatis signabitur. Hinc legitur in Apocalypsi: Si quis adorauerit bestiam et imaginem eius et acceperit characterem in fronte sua aut in manu sua et hic bibet de uino ire Dei qui mixtus est mero in calice ire ipsius, et cruciabitur igne et sulphure in conspectu angelorum sanctorum, et ante conspectum agni et fumus tormentorum eorum ascendet in secula secolorum . Immanissime uero et miserrime uesanie est, certissimeque perditionis indicium, hominem Christiano uocatum nomine, episcopalemque locum occupantem. Hoc tale signum  despicere, et asino uilique cuilibet assimilare ligno, ut ueluti adulando et indiscreto laudando Christi gratiam ob hoc meretur suam blasphemans et contemnens crucem, quasi de eius laude et commemoratione ipsi esset ignominiosa et contumeliosa erubescentia, sed qui hoc estimat plus ei displicet, quam placet, et magis infert iniuriam quam honorem. Unde Gregorius: Sed infidelium mens graue in illo scandalum pertulit cum eum et post tot miracula morientem uidit. Unde et Paulus dicit: Nos autem predicamus Christum crucifixum, Iudeis quidem scandalum, gentibus autem stultitiam. Stultum quippe hominibus uisum est, ut pro hominibus auctor uite moreretur, et inde contra cum homo scandalum  sumpsit, unde etiam plus debet fieri ut honoraretur. Debuit enim tanto Dominus ab hominibus dignius honorandus esse, quanto pro hominibus et indigna susceperat. Quid est ergo dicere: Beatus qui non fuerit scandalizatus in me, nisi aperta uoce abiectionem mortis sue humilitatemque signare? Unde Augustinus in expositione Euangelii secundum Ioannem: Oportebat enim ut contemneretur; nisi enim contemneretur non crucifigeretur; si non crucifigeretur non funderet et sanguinem, quo pretio nos redemit. Ut autem daret pro nobis pretium crucifixus est; ut crucifigeretur contemptus est; ut contemneretur, humilis apparuit. Unde Apostolus in Epistola ad Philippenses: Humiliauit semetipsum factus obediens usque ad mortem, mortem autem crucis.  Unde Augustinus in libro Question. cap. 78: Crucifigi ergo se permisit, ut passio eius proficeret nobis, ut hinc cum signo eius exeuntes a secunda morte minime teneremur. Metuit enim mors etiam seruos eius a quo uicta est. Hoc triumphali uexillo inclyta bellatrix sobrietas, placidam uirtutem cateruam cedere seque de acie molientem subtrahere reuocauit in prelium, et de hoste, multorum deceptrice luxuria, facilem prosperamque obtinuit uictoriam. Unde Prudentius in libro qui Psychomachia titulatur figurate loquens ait:

Ingemuit tam triste nefas, fortissima uirtus,
Sobrietas, dextro socios decedere cornu,
Inuictamque manum quondam sine cede perire,
uexillum sublime crucis, quod in agmine primo
 Dux bona pretulerat, defixa cuspide sistit,
Instauratque leuem dictis mordacibus alam,
Exstimulans animos nunc probris, nunc prece mixta.


Idem post pauca.


En ego sobrietas, si conspirare paratis,
Pando uiam cunctis uirtutibus, ut malesuada
Luxuries, multo stipata satellite, penas
Cum legione sua Christo sub iudice pendat.
Sic effata, crucem Domini feruentibus offert
Obuia quadri-iugis lignum uenerabile in ipsos
Intentans frenos: quod ut expauere feroces
Cornibus oppansis et summa fronte coruscum,
uertunt precipitem ceca formidine fusi
Per prerupta fugam. Fertur resupina reductis
 Nequidquam loris auriga, comamque madentem
Puluere fedatur; tunc et uertigo rotarum
Implicat, excusat dominam; nam prona sub axem
Labitur, et lacero tardat sufflamine currum.

De quo etiam gloriosissimo et sublimissimo uenerande et colende crucis signo, simul cum reliquiis sanctorum reuerendissimis, Paulinus ad Seuerum scribens ait: »Frater uictor, inter alias operum tuorum et uotorum narrationes, retulit nobis desiderare te ad basilicam quam modo apud Primoliu cum nostram maiorem priore condideris, de sacris sanctorum reliquiis benedictionem, qua adornetur domestica tua ecclesia, ut fide et gratia tua dignum est: Testis est autem Dominus quod si uel scrupulum  sacri cineris habuissemus, supra quam nobis ad basilicam que proxime in nomine Domini consummabitur dedicandam, necessarium erit, misissemus unanimitati tue. Sed quia non habuimus huius muneris copiam, et ille se spem eiusdem gratie copiosam habere dixit, a sancta Siluia que illi de multorum ex Oriente martyrum reliquiis spopondisset inueniunt quod digne, et ad basilice sanctificationem uobis et ad sanctorum cinerum cumulandam benedictionem mitteremus partem particule de ligno diuine crucis, quod nobis bonum benedicta Melania ad Ierusalem munere sancti inde episcopi Ioannis attulit. Accipite ergo magnum in modico munus et in segmento pene atomo astule breuis sumite munimentum presentis et pignus eterne  salutis. Non angustetur fides uestra carnalibus oculis parua cernentibus, sed interna acie totam in hoc minimo uim crucis uideat. Dum uidere uos cogitatis lignum illud quo salus nostra, quo Dominus maiestatis affixus tremente mundo pependerit, exsultetis cum tremore, recordemur et petras scissas ad huius aspectum crucis, et saltim saxorum emulatione precordia nostra findamus timore diuino. Reputemus et uelum templi eodem crucis mysterio scissum, et intelligamus illius ueli scissuram eo fuisse pretentam, ut audientes uocem Domini, et mysterium pietatis immense, non obduremus corda nostra, sed a carnalibus diuidamur et scindamus infidelitatis uelamen, ut reuelata cordis facie salutarium Domini munerum sacramenta uideamus.

 Non autem uobis et hoc scribimus, ut imitemini compositionem istam, qua tubello aureolo rem tante benedictionis inclusimus; magis enim nos tali paratu fidem uestram imitati sumus, ut uestram formulam mitteremus in specie auri, quia scimus uos ut aurum ignitum, intra uos habere regnum Dei, hoc est fidem crucis qua regnum celorum inuaditur.« Idem post pauca: »Sed in historia crucis accipite magnum et uere diuinum miraculum. Regina illa uenerabilis, ut uenit Hierosolymam, diligenter et pie loci illius, et circa omnium diuinorum curiosa insignium, et oculis haurire gestiens fidem quam piis auribus litterisque perceperat, crucem Domini studiosissime inquirere adorsa est.« Item  in sequentibus: »Sed cum tres pariter cruces, ut quondam fixe Domino et latronibus steterant, reperte fuissent, gratulatio repertarum cepit anxia dubitatione confundi, iusto piorum metu, ne forsitan aut pro cruce Domini patibulum latronis eligerent, aut salutare lignum pro stipite latronis abiiciendo uiolarent. Respexit pias fideliter estuantium curas Dominus, et ipsi potissimum que tam pie sollicitudinis princeps erat, huius consilii lumen infudit, ut aliquem recens mortuum queri et inferri iuberet. Nec mora, uerbum factum. Cadauer illatum est, deponitur, iacenti una de crucibus admouetur; sed eorum ligna mors spreuit. Postremo Dominicam crucem prodiit resurrectio, et ad salutaris  ligni tactum, morte profuga, funus excussum, et corpus erectum est, tremefactisque uiuentibus stetit mortuus, et funebribus ut Lazarus quondam uinculis expeditus illico inter spectatores suos rediuiuus incessit. Ergo crux Domini tot operta etatibus et a Iudeis in tempore passionis abscondita, neque gentibus in edificatione fani terram sine dubio ad ipsam fabricam egerentibus reuelata est. Nonne diuina manu latuit, ut nunc inueniretur, cum religiose quereretur, ita ut crucem Christi decuit. Experimento resurrectionis inuenta et probata crux Christi est, dignoque mox ambitu consecratur condita in passionis loco basilica, que auratis corusca laquearibus et aureis diues altaribus, arcano repositam sacrario crucem seruat. Quam episcopus urbis  eius quotannis, cum Pascha Domini agitur, adorandam populo princeps ipse uenerantium promit; neque preter hanc diem qua crucis ipsius mysterium celebratur, ipsa, que sacramentorum causa est, quasi quoddam sacre solemnitatis insigne profertur: nisi interdum religiosissimi postulent qui tantum causa illo peregrinationis aduenerint, ut sibi eius reuelatio quasi in pretium longinque peregrinationis deferatur, quod solo episcopi beneficio obtineri ferunt, cuius et tantum munere de eadem cruce hec minuta sacri ligni ad magnam fidei et benedictionis gratiam haberi datur.

Que quidem crux in materia insensata uim uiuam tenens, ita ex illo tempore innumeris pene quotidie hominum uotis lignum suum commodat  ut detrimenta non sentiat, et quasi intacta permaneat, quotidie diuidua sumentibus, et semper totam uenerantibus; sed ista imputribilem uirtutem et indetribilem soliditatem, de illius profecto carnis sanguine bibit, que passa mortem non uidit corruptionem.

Idem Paulinus.


Hinc titulus indicat deposita sub altari sanctasanctorum.


Hic pietas, hic alma fides, hic gloria Christi:
   Hic est martyribus crux sociata suis.
Nam crucis e ligno magnum breuis astula pignus,
   Totaque in exiguo segmine uis crucis est.
Hoc Melani sancto delatum munere Nolam
   Summum Hierosolyme uenit ab urbe bonum.
 Sancta Deo geminum uelant altaria honorem
   Cum cruce apostolicos que sociant cineres,
Quam bene iunguntur ligno crucis ossa piorum,
   Pro cruce ut occisis in cruce sit requies.


Idem de signo Domini super ingressum picto hac specie qua uersus indicant.


Cerne coronatam Domini super atria Christi
Stare crucem duro spondentem celsa labori
Premia: tolle crucem qui uis auferre coronam.


Item dextra leuaque crucibus minio superpictis hec epigrammata sunt.


Ardua florifere crux cingitur orbe corone,
   Et Domini fuso tincta cruore rubet.
 Quaque super signum resident celeste columbe
   Simplicibus produnt regna patere Dei.


Item.


Hac cruce nos mundo et nobis interfice mundum
   Interitu culpe uiuificans animam;
Nos quoque perficies placitas tibi, Christe, columbas,
   Si uigeat puris pars tua pectoribus.


Super medianum arcum hi uersus sunt.


Ut medium ualli pax nostra resoluit iehsu
Et cruce dissidium perimens duo fecit in unum,
Sic noua distructo ueteris discrimine tecti
Culmina conspicimus portarum federe iungi.
Sancta nitens famulis interluit atria lymphis
Cantharus, intrantumque manus lauat amne mini[stro.
 Plebs gemina Christum Felicis adorat in aula
Paulus apostolico quam temperat ore sacerdos.


Idem in lib. uIII de uirtute sancte crucis.


Nos crucis inuicte signum et confessio munit,
Armatique Deo mentem non querimus arma
Corporis; et quanquam membris uideamur inermes,
Arma tamen gerimus quibus et sub pace serena
Contra incorporeos animis decernimus hostes.


Item in 10.


Currimus ergo fide tantum et prece supplice nixi,
Ad uicina mei Felicis limina, et inde
Contiguam paribus uotis accurrimus aulam,
Atque ab apostolici cineris uirtute medelam
Poscimus, impositis subiecti altaribus ora.
Ipse domum remeans modicum sed grande saluti
 De crucis eterne sumptum mihi fragmine lignum;
Promo tenensque manu aduersis procul ingero [flammis,
Ut clypeum retinens pro pectore quo tegerem me,
Arceremque hostem, collato umbone relisum.
Credite, nec donate mihi, sed reddite Christo
Grates, et iustas date laudes Omnipotenti.
Nostra salus etenim cruce Christi et nomine constat:
Inde fides nobis et in hoc cruce nixa periclo
Profuit et nostram cognouit flamma salutem.
Nec mea uox aut dextra illum, sed uis crucis ignem
Terruit, inque loco de quo surrexerat ipso
Ut circumscriptam prescripto limite flam[mam
Sidere, et exstingui fremitu moriente cegit,
Et cinere exortam cineri remeare procellam.
 Quanta crucis uirtus ut se natura relinquat!
Omnia ligna uorans ligno crucis uritur ignis,
Multa manus crebris tunc illa incendia uasis,
Aspergens largis cupiebat uincere lymphis.
Sed licet exhaustis pensarent fontibus imbres,
ui maiore tamen lassis spargentibus omnem
uicerat ignis aquam, nos ligno exstinximus ignem:
Quamque aqua non poterat, uicit breuis astula flammam.


Idem in epistolis ad Seuerum de palliolis:

Interueniant orationes tue, ut animam meam multa corruptione descissam, et spinis meorum sensuum temere consertam, Dominice crucis acus inserto uerbi salutaris filo sarciat; fidem enim et uerbum crucis  Christi hanc arbitror acum qua uite nostre habitus innouatur, mors nostra compungitur. Nosque ipsi Deo per interuentum ipsius mediatoris assuimur.


Idem in carmine 11, laude sancte crucis ipsum concludens.


Nunc ad te, ueneranda Dei crux, uerto loquelas
Gratantesque tua concludam laude profatus.
O crux magna Dei pietas, crux gloria celi,
Crux eterna salus hominum, crux terror iniquis
Et uirtus iustis, lumen fidelibus, o crux,
Que terris in carne Deum seruire saluti,
Inque Deo celis hominem regnare dedisti.
Per te lux patuit ueri, nox impia fugit.
Tu destruxisti credentibus eruta fana,
Gentibus humane concors tu fibula pacis;
 Concilians hominem medium per federa Christi.
Facta hominis gradus es, quo possit in ethera ferri.
Esto columna piis tu semper, et anchora nobis.
Ut bene nostra domus maneat, bene classis agatur,
In cruce fixa fidem, uel de cruce nacta coronam.

Et cetera quam plurima que de laudibus et preconiis uirtutum huius diuini signi in scripturis copiosissime continentur; que quia percurrere longum et cuncta comprehendere impossibile est, in hoc interim sinamus articulo; ut statim cum suffragio et interuentione gloriosi principis apostolorum, pro quo nunc decernere statuimus, ad tertiam ueniamus questionem. De tribus enim precipue causis ille impudens calumniator in sua disputauit epistola, hoc est primo de imaginibus confringendis ac proiiciendis.  Secundo de cruce non honoranda amplius quam asinus quilibet, aut spinosa rubus. Nouissime, id est tertio loco, memorias sanctorum et specialiter ecclesiam sancti Petri orandi causa prohibet adiri, dicens hunc laborem uanum esse et inutilem sine aliquo profectu, uocansque eos qui illum arripiunt cecos, insipientes, et stultos. Affirmat enim reliquias, id est ossa hominum quamlibet sanctorum ossibus pecorum, uel uerius lignis, et lapidibus aliaue quapiam terra non esse reuerentiora. Cuius hereseos Eunomius primus exstitit auctor. Deinde uigilantius istius uicinus et affinis de gente natus Conuenarum, quos per Pyrenei iuga latrocinantes consul Pompeius, edomita Hispania, inde deposuit, et in unum congregauit; unde et Conuenarum  urbs nomen accepit. Contra quam heresim sanctus scripsit Hieronymus, et orthodoxa eam sancte auctoritate Scripture pleniter superauit et confudit. Quod autem ille sanctorum omnium basilicas maximeque sancti Petri orandi causa uisitati abhorret, dum eam numerosior populus quam alias appetit ecclesias, propter excellentiam scilicet apostolorum et innumerabilium martyrum ibidem requiescentium, inuidie ut arbitror et cupiditatis stimulis agitatus hoc facit, quod uotiua illuc plurima confluunt donaria. Nam si ad Taurinensem ecclesiam ita deferrentur, certe crediderim quod non minus isti consuetudini fauendo et eam laudando desudasset, quam nunc blasphemando et dehortando laborat,  et non remissiori studio libros componeret, ad persuadendum omnibus, quo sanctorum Taurinensium reliquias colerent, eorumque se intercessionibus commendarent, quam modo contra apostolos rebellando congerit, et peruerse obloquendo depromit. Idcirco hoc teterrimo infectus liuore prorumpit dicens: »Hunc inde inoleuisse errorem, quod imperitum hominum genus non intelligens Domini uerba quibus ait Petro: Tu es Petrus et super hanc petram edificabo Ecclesiam meam; et tibi dabo claues regni celorum, et reliqua , consuetudinem assumpsit adire Romanam quasi ibi plus quam alibi possit proficere: cum Petrus nichil inde sciat nec ualeat succurrere, neque adiuuare. Et quia non dixerit Dominus  Petro: Quodcunque solueris in celo erit solutum et in terra, et quodcunque ligaueris in celo erit ligatum super terram, ob hoc Petrus de terra migrans ad celum reliquit illud ministerium, quod ei quandiu in terra habitauerat concessum est, et aliis succedentibus est traditum.« Sed ista excogitata oppositio tota peruersa, tota est uana. Omnia enim in ea contraria insinuantur, scilicet ut scabellum pedum Dei iudicum iudicis sua esse sedes decuisset; et hominum terrigenarum propria habitatio celum haberi. Ut ibi iudiciario utentes iure ligent reos, et soluant emendatos; et hoc Dominus quasi in terra inferius subsidens assentiendo et perdonando confirmet.

Sed hec ita esse non deberi neque conuenire omnibus  recte sapientibus et intelligentibus patet. Ipsius ergo potius ac suorum parium hanc esse potestatem soluendi ac ligandi intercedendique pro aliis quandiu peregrinantur in hoc mortali corpore, pronuntiat, et confirmat his uerbis; ac per hoc sciendum est quod tandiu antistitibus Ecclesie istud ministerium concessum est, usque dum ipsi peregrinantur in hoc mortali corpore. Cum uero debitum mortis reddiderunt, alii succedunt loco ipsorum, qui eamdem obtinent iudiciariam potestatem sicut scriptum est: Pro patribus tuis nati sunt tibi filii, constitues eos principes super omnem terram . Quasi peregrini quique, miseri abiectissimique pauperculi plus obtinere atque impetrare debuissent ab imperatore, quam sui gloriosissimi  principes et honoratissimi seniores, quia secundum istum calumniatorem apostoli quasi longinqui ac detenti ut pote mortui supplices suas appetentes memorias, scire, uel audire, uel pro eis interuenire nequeunt, cum e contrario legitur in Euangelio: Deus Abraham, Deus Isaac et Deus Iacob, non est Deus mortuorum, sed uiuorum . De quibus dicitur Sequuntur agnum quocunque uadit . Unde Hieronymus: »Si agnus ubique, ergo et hi qui cum agno sunt, ubique esse credendi sunt. Et cum diabolus et demones toto uagentur orbe, et celeritate nimia ubique presentes sint, martyres post effusionem sanguinis sui, quadam custodia operiuntur, inclusi, et inde exire non poterunt?« Hoc  etiam in sua subiungit epistola dicens: »Audite et hoc insipientes in populo et stulti aliquando sapite, qui intercessionem apostoli Romam pergendo queritis. Ac si iuxta sui magistri ac propinqui uigilantii sensum, dum uiuimus, ut ait Hieronymus, mutuo pro nobis orare possemus. Postquam autem mortui fuerimus, nullius sit pro alio exaudienda oratio: presertim cum martyres ultionem sui sanguinis obsecrantes, impetrare non quiuerint. Si apostoli et martyres adhuc in corpore constituti possunt orare pro ceteris, quando de se adhuc debent esse solliciti, quanto magis post coronas, uictorias et triumphos! Unus homo Moyses sexcentis millibus armatorum impetrat a Deo ueniam, et Stephanus imitator Domini sui et primus martyr in Christo pro persecutoribus  ueniam deprecatur: postquam cum Christo esse ceperint, minus ualebunt? Paulus apostolus ducentas septuaginta sex sibi dicit in naui animas condonatas, et postquam resolutus ceperit esse cum Christo, tunc ora clausurus est, et pro his qui in toto orbe ad suum Euangelium crediderunt, mutire non poterit?« Sancto autem Augustino lasciue blanditur, et adulatur singulari eum preferens laude, quasi sue fautorem uecordie, et cum sit omnium artium inscius liberalium nititur procacissime ipsius dialectica per se ipsum sine ullo uti magisterio, et ad ea que affirmare maluerit ipsam imprudentissime detorquere. Sicut per hoc eiusdem exemplum quod prauo sensu ex libro de Trinitate uIII arripuit, memorias sanctorum non esse orationis studio appetendas,  eorumque reliquias despectui atque odio esse habendas uoluit astruere, dicens: »Audite et hoc insipientes in populo et stulti aliquando sapite, qui intercessionem apostoli Romam pergendo queritis, quid contra uos dicat idem sepe dictus beatissimus Augustinus. In libro enim de Trinitate uIII inter cetera sic dixit: Redi ergo mecum et consideremus cur diligamus apostolum? Numquidnam propter humanam speciem quam notissimam habemus eo quod credimus eum hominem fuisse? Non utique alioquin nunc non est quem diligamus, quandoquidem homo ille iam non est ; sed id quod in illo amamus etiam nunc uiuere credimus.« Cum ille non intellexerit quo sensu Augustinus dixerit apostolum non propter  humanam speciem, neque ob hoc quod homo aliquando fuerit esse diligendum. Nemo enim aut propter pulchritudinem, aut propter carnalis affectum cognationis, uoluntatisue appetitum, uel aliam quamlibet causam hominem debet diligere, nisi tantummodo propter Deum, in quo et ob quem totus homo, qui ex duabus substantiis anima et corpore constat, est diligendus eo modo et mensura, qua utramque conuenit diligere. Unde idem Augustinus in libro de Doctrina Christiana primo. »Sed queritur utrum propter se homo ab homine diligendus sit, an propter aliud. Si enim propter se, fruimur eo; si propter aliud, utimur eo. uidetur autem mihi propter aliud diligendus. Quod enim propter se diligendum est,  in eo constituitur beata uita: cuius etiamsi nondum res, tamen spes eius nos hoc tempore consolatur. Maledictus autem qui spem suam ponit in homine. Sed nec seipso quisque frui debet, si liquide aduertas; quia nec seipsum debet propter seipsum diligere, sed propter illum quo fruendum est. Tunc est quippe optimus homo, cum tota uita sua pergit in incommutabilem uitam, et toto affectu inheret illi. Si ergo te ipsum non propter te debes diligere, sed propter illum ubi dilectionis tue rectissimus finis est, non succenseat homo, si etiam ipsum propter Deum diligis, hec enim regula dilectionis diuinitus constituta est: Diliges, inquit, proximum tuum tanquam te ipsum; Deum uero ex toto corde et ex tota anima et ex tota mente, ut omnes cogitationes tuas  et omnem uitam et omnem intellectum in illum conferas a quo habes ea ipsa que confers. Quisquis ergo recte diligit proximum hoc cum eo debet agere, ut etiam ipse toto corde, tota anima, tota mente diligat Deum. Sic enim eum diligens tanquam se ipsum, totam dilectionem sui et illius refert in illam dilectionem Dei que nullum a se riuulum duci extra patitur, cuius deriuatione minuatur. Non autem omnia quibus utendum est, diligenda sunt, sed ea sola que aut nobiscum societate quadam referuntur in Deum, sicuti est homo uel angelus; aut ad nos relata, beneficio Dei per nos indigent, sicuti est corpus. Nam utique martyres non dilexerunt scelus persequentium se; quo tamen usi sunt ad promerendum Deum.« Idem in eodem lib. I: »Cum ergo quatuor sint diligenda,  unum quod supra nos est, alterum quod nos sumus, tertium quod iuxta nos est, quartum quod infra nos est; de secundo et quarto nulla precepta danda erant. Quantumlibet enim homo excidat a ueritate, remanet illi dilectio sui et dilectio corporis sui.« Et post pauca. »Nemo ergo se odit. Et hinc quidem nulla cum aliqua secta questio fuit. Sed neque corpus suum quisquam odit; uerum est enim quod ait Apostolus: Nemo unquam carnem suam odio habuit. Et quod nonnulli dicunt, malle se esse sine corpore, omnino falluntur. Non enim corpus suum, sed corruptiones eius et pondus oderunt. Non itaque nullum corpus, sed incorruptum et celerrimum corpus uolunt habere. Sed putant nullum corpus esse si tale fuerit, quia tale aliquid esse animam putant.  Quod autem continentia quadam et laboribus persequi uidentur corpora sua, qui hoc recte faciunt, non id agunt, ut non habeant corpus, sed ut habeant subiugatum et paratum ad opera necessaria. Libidines enim male utentes corpore, id est consuetudines inclinationis anime ad fruendum interioribus per ipsius corporis laboriosam quamdam malitiam exstinguere affectant. Nam non se interimunt, et curam sue ualetudinis gerunt. Qui autem peruerse id agunt, quasi naturaliter inimico suo corpori bellum ingerunt. In quo fallit eos quod legunt: Caro concupiscit aduersus spiritum, et spiritus aduersus carnem; hec enim inuicem aduersantur . Dictum est enim hoc propter indomitam carnalem consuetudinem, aduersus  quam spiritus concupiscit, non ut interimat corpus, sed ut concupiscentia eius, id est consuetudine mala edomita, faciat spiritui subiugatum, quod naturalis ordo desiderat; quia enim hoc erit post resurrectionem, ut corpus omnimodo cum quiete summa spiritui subditum immortaliter uigeat, hoc etiam in hac uita meditandum est, ut consuetudo carnalis mutetur in melius, nec inordinatis motibus resistat spiritui. Quod donec fiat, caro concupiscit aduersus spiritum, et spiritus aduersus carnem: non per odium resistente spiritu, sed per principatum, quia magis quod diligit uult subditum esse meliori; nec per odium resistente carne, sed per consuetudinis uinculum, quod a parentum etiam propagine inueteratum nature lege inoleuit. Id ergo  agit spiritus in domanda carne, ut soluat male consuetudinis quasi pacta peruersa, et fiat pax consuetudinis bone.« Et infra. »Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum, tanquam te ipsum. In his duobus preceptis tota lex pendet et omnes prophete. Finis itaque precepti est dilectio, et ea gemina, id est Dei et proximi. Quod si te totum intelligas, id est animum et corpus, et proximum, id est animam et corpus eius,  nullum rerum diligendarum genus in his duobus preceptis pretermissum est. Cum enim precurrat dilectio Dei, eiusque dilectionis modus prescriptus appareat, ita ut cetera in illum confluant de dilectione tua nichil dictum  uidetur. Sed cum dictum est, diliges proximum tuum tanquam te ipsum, simul et tui abs te dilectio non pretermissa est. Ille autem iuste et sancte uiuit qui rerum integer estimator est: ipse est autem qui ordinatam habet dilectionem, ne aut diligat quod non est diligendum, aut non diligat quod diligendum est, aut amplius diligat quod minus diligendum est, aut eque diligat quod uel minus uel amplius diligendum est, aut minus uel amplius quod eque diligendum est. Omnis peccator in quantum peccator est non est diligendus; et omnis homo in quantum homo est, diligendus est, propter Deum, Deus uero propter seipsum. Et si Deus omni homine amplius diligendus est, amplius quisque Deum debet diligere quam seipsum. Item amplius alius homo diligendus  est quam corpus nostrum, quia propter Deum omnia ista diligenda sunt, et potest nobiscum alius homo Deo perfrui quod non potest corpus, quia corpus per animam uiuit qua fruimur Deo. Omnes autem eque diligendi sunt. Sed cum omnibus prodesse non possis, his potissimum consulendum est, qui pro locorum et temporum, uel quarumlibet rerum opportunitatibus constrictius tibi quasi quadam sorte iunguntur.«

Et post alia: »Omnium autem qui nobiscum frui possunt Deo, aliquos diligimus quos ipsi adiuuamus, partim eos a quibus adiuuamur, partim quorum et indigemus adiutorio, et indigentie subuenimus, partim quibus nec ipsi conferimus aliquid commodi, nec ab eis ut nobis conferatur attendimus. uelle tamen  debemus ut omnes nobiscum diligant Deum. et totum quod eos uel adiuuamus, uel adiuuamur ab eis, ad unum illum finem referendum est.« Si autem Augustinus sanctorum memorias, orationis causa non esse censuisset appetendas, ob hoc uidelicet quod nulla ibidem copiosius uel presentius eorum meritis a Deo suffragia supplicantibus prestarentur, mirum uidetur cur tantus et talis auctor tam doctus et uerax in ceteris suis libris omnia sibimet contraria docere et confirmare non erubuerit, dicit enim in libro de Cura pro mortuis gerenda, ad Paulinum episcopum: »Alii sunt humanarum limites rerum, alia diuinarum signa uirtutum. Alia sunt que naturaliter, alia que mirabiliter fiunt: quamuis et nature Deus adsit, et miraculis natura non desit. Non  igitur ideo putandum est uiuorum quibuslibet rebus interesse posse defunctos, quoniam quibusdam sanandis uel adiuuandis martyres adsunt: sed ideo potius intelligendum est quod per diuinam potentiam martyres uiuorum rebus intersunt; quoniam defuncti per naturam propriam uiuorum rebus interesse non possunt. Quanquam ista questio uires intelligentie mee uincit, quemadmodum opitulentur martyres his quos per eos certum est adiuuari: utrum ipsi per seipsos adsint, uno tempore, tam diuersis locis, et tanta inter se longinquitate discretis, siue ubi sunt eorum memorie, siue preter suas memorias ubicunque adesse sentiuntur; an ipsis in loco suis meritis congruo, ab omni mortalium conuersatione semotis, et tamen Deus omnipotens qui est ubique  presens, nec concretus nobis nec remotus a nobis, exaudiens martyrum preces, per angelica ministeria usquequaque diffusa, prebeat hominibus ista solatia, quibus in huius uite miseria iudicat esse prebenda; et suorum merita martyrum ubi uult, quando uult, quomodo uult, maximeque per eorum memorias, quoniam hoc nouit expedire nobis ad edificandam fidem Christi, pro cuius illi confessione sunt passi, mirabili atque ineffabili potestate ac bonitate commendet: res est hec altior, quam ut a me possit attingi, et abstrusior quam ut a me ualeat perscrutari. Et ideo quid horum duorum sit, an uero fortassis utrumque sit, ut aliquando ista fiant per ipsam presentiam martyrum, aliquando per angelos suscipientes personam martyrum, definire non audeo:  mallem a scientibus ista perquirere. Neque enim nemo est qui hec sciat, nec qui sibi scire uideatur, et nesciat. Dona enim Dei sunt, his alia, et illis alia largientis, secundum Apostolum qui dicit unicuique dari manifestationem spiritus ad utilitatem.« Cuius gratia reuelante, Hieronymus certius de hac diffiniuit ratione, exprimens illam Apocalypsis sententiam, hoc est: Sequuntur agnum quocumque uadit , si agnus ubique, ergo et hi qui cum agno sunt, ubique esse credendi sunt.« Quam ergo magna et pene innumerabilia miraculorum signa, et inexhausta corporum animarumque remedia ad memorias martyrum, diuina per eorum orationes operante manu, quotidie fiunt, ex paucis que sanctus  Augustinus in libro XXII, de Ciuitate Dei refert, satis apparet, dum eius Claudius suam auctoritate sectam estimet posse esse suffultam, cuius uerba sunt hec: »uirtribunitius Hesperius apud nos est. Habet in territorio Fussalensi fundum qui Zubeli appellatur. Ubi cum afflictione animalium et seruorum suorum domum suam spirituum malignorum uim noxiam perpeti comperisset, accepit ab amico suo terram sanctam de Hierosolymis allatam, ubi sepultus Christus die tertio resurrexit, eamque suspenderat in cubiculo suo, ne quid mali etiam ipse pateretur. Ex tunc domus eius ab illa infestatione purgata est, quid de illa terra fieret cogitabat, quam diutius in cubiculo suo reuerentie causa habere nolebat. Forte accidit ut ego et collega tunc meus episcopus Sinicensis  Ecclesie Maximinus in proximo essemus, ut ueniremus rogauit, et uenimus. Cumque nobis omnia retulisset, etiam hoc petiuit, ut infoderetur alicubi, atque ibi orationum locus fieret, ubi etiam Christiani possent ad celebranda que Dei sunt congregari. Non dissensimus, factum est. Erat ibi iuuenis paralyticus rusticanus, qui, hoc audito, petiuit a parentibus suis ut illum ad eum locum sanctum non cunctanter afferrent. Quo cum fuisset allatus, orauit, atque inde continuo pedibus suis abscessit. uictoriana dicitur uilla ab Hippone Regio minus triginta millibus abest, ubi est memoria martyrum Mediolanensium Protasii et Geruasii. Portatus est eo quidam adolescens, qui cum die medio tempore estatis equum ablueret in fluminis  gurgite, demonem incurrit. Ibi cum iaceret, uel morti proximus, uel simillimus mortuo, ad uespertinos illuc hymnos et orationes cum ancillis suis, et quibusdam sanctimonialibus ex more, domina possessionis intrauit, atque hymnos cantare ceperunt. Qua uoce ille quasi percussus et excussus est, et cum terribili fremitu altare apprehensum mouere non audens, siue non ualens, tanquam eo fuerit alligatus, aut affixus tenebat, et cum grandi eiulatu parci sibi rogans confitebatur ubi adolescentem, et quando et quomodo inuaserit. Postremo se exiturum esse denuntians, membra eius singula nominabat que se amputaturum exiens minabatur, atque inter hec uerba discessit ab homine. Sed oculus eius in maxillam fusus tenui uenula, ab interiore  quasi radice pendebat, totumque eius medium, quod nigellum fuerat, albicauerat. Quo uiso, qui aderant , quamuis eum sana mente stare gauderent, rursus tamen propter eius oculum contristati, medicum querendum esse dicebant. Ibi maritus sororis eius, qui eum eo detulerat: Potens est, inquit, Deus, sanctorum orationibus, qui fugauit demonem, lumen reddere. Tum, sicut potuit, oculum lapsum atque pendentem, loco suo reuocatum ligauit, nec nisi post septem dies putauit esse soluendum. Quod cum fecisset, sanissimum inuenit. Erat quidam senex Florentius Hipponensis noster, homo religiosus et  pauper; sartoris se arte pascebat, casulam perdiderat, et unde sibi emeret non habebat. Ad uiginti Martyres quorum memoria est apud nos celeberrima, clara uoce ut uestiretur orauit. Audierunt eum adolescentes qui forte aderant irrisores, eumque discedentem exagitantes prosequebantur. At ille tacitus ambulans, eiectum grandem piscem palpitantem uidit in littore, eumque illis fauentibus atque adiuuantibus apprehendit, et cuidam coquo Cattuso nomine, bene Christiano, ad coquinam conditariam tribuit, indicans quid gestum sit. Trecentis follibus uendidit, lanam comparare inde disponens, ut uxor eius quomodo posset ei quo indueretur, efficeret. Sed coquus concidens piscem, annulum aureum in uentriculo eius inuenit, moxque miseratione flexus,  et religione perterritus homini eum reddidit, dicens: Ecce quomodo te uiginti martyres uestierunt. Eucarius presbyter ex Hispania, Calame habitans, ueteri morbo calculi laborabat; per memoriam supradicti martyris quam Possidius illo aduexit episcopus, saluus factus est. Idem ipse postea morbo alio preualescente, mortuus sic iacebat, ut ei iam pollices ligarentur: opitulatione memorati martyris, cum de memoria eius reportata esset, et super iacentis corpus missa ipsius presbyteri tunica, suscitatus est. Fuit ibi uir in ordine suo primarius, nomine Martialis, euo iam grauis, et multum a religione abhorrens Christiana. Habebat sane fidelem filiam, et generum eodem anno baptizatum. Qui cum eum egrotantem multis et magnis lacrymis  rogarent ut Christianus fieret, prorsus abnuit, eosque a se turbida indignatione submouit. uisum est genero eius ut iret ad memoriam sancti Stephani, et illic pro eo quantum possit oraret, ut Deus illi daret in Christum credere. Fecit hoc ingenti gemitu, et fletu, et sinceriter ardente pietatis affectu. Deinde abscedens, aliquid de altari florum quod occurrit, tulit, eique cum iam nox esset ad caput posuit. Tum dormitum est. Et ecce ante diluculum clamat, ut ad episcopum curreretur, qui mecum forte tunc erat apud Hipponem. Cum ergo cum audissent absentem, uenire presbyteros postulauit. uenerunt, credere se dixit, admirantibus atque gaudentibus omnibus, baptizatus est. Hinc quandiu uixit in ore habebat: Christe, accipe spiritum meum .  Cum hec uerba beatissimi Stephani, quando lapidatus est a Iudeis, ultima fuisse nesciret, que huic quoque ultima fuerunt; nam non multo post etiam ipse defunctus est. Audurus nomen est fundi ubi Ecclesia memoria martyris Stephani est. Puerum quemdam paruulum cum in area luderet exorbitantes boues, qui uehiculum trahebant, rota obtriuerunt, et confestim palpitauit exspirans. Hunc mater arreptum ad eamdem memoriam posuit; et non solum reuixit, uerum etiam illesus apparuit. Sanctimonialis quedam in uicina possessione que Capaliana dicitur, cum egritudine laboraret, ac desperaretur, ad eamdem memoriam tunica eius allata est; que antequam reuocaretur, illa defuncta est. Hac  tamen tunica operuerunt cadauer eius parentes, et recepto spiritu salua facta est. Apud Hipponem Bassus quidam Syrus ad memoriam eiusdem martyris orabat pro egrotante et periclitante filia, eoque secum uestem eius attulerat; et ecce pueri de domo concurrerunt, qui ei mortuam nuntiarent. Sed cum, eo orante, illi ab amicis eius exciperentur, prohibuerunt eos dicere, ne per publicum plangeret. Qui cum domum redisset iam suorum eiulatibus personantem, et uestem filie quam referebat super eam proiecisset, rursus reddita est uite. Ibidem apud nos Irenei cuiusdam collectarii filius egritudine exstinctus est. Cumque corpus iaceret exanime, atque a lugentibus et lamentantibus exsequie pararentur, amicorum eius quidam inter aliorum consolantium  uerba suggessit, ut eiusdem martyris oleo corpus perungeretur. Factum est, et reuixit. Itemque apud nos uir tribunitius Eleusinus, super memoriam martyrum, que in suburbano eius est, egritudine exanimatum posuit infantulum filium suum, et post orationem, quam multis cum lacrymis ibi fudit, uiuentem leuauit. Quid faciam? Urget huius operis implenda promissio, ut non hic possim omnia commemorare que scio: et procul dubio plerique nostrorum, cum hec legent, dolebunt me pretermisisse tam multa que utique mecum sciunt. Quos iam nunc ut ignoscant, rogo, et cogitent quam prolixi laboris sit facere, quod me hic non facere suscepti operis necessitas cogit. Si enim miracula sanitatum, ut alia taceam, ea tantummodo uelim scribere  que per hunc martyrem, id est, gloriosissimum Stephanum, facta sunt in colonia Calamensi, et in nostra, plurimi conficiendi sunt libri. Nec tamen omnia colligi poterunt, sed tantum de quibus libelli dati sunt, qui recitarentur in populis. Id namque fieri uoluimus, cum uideremus antiquis similia diuinarum signa uirtutum, etiam nostris temporibus frequentari, et ea non debere multorum notitie deperire. Nondum est autem biennium ex quo apud Hipponem-Regium cepit esse ista memoria, et multis, quod nobis certissimum est, non datis libellis, de his que mirabiliter facta sunt, illi ipsi qui dati sunt ad septuaginta ferme numerum peruenerant, quando ista conscripsi. Calame uero ubi et ipsa memoria prius esse cepit, et crebrius dantur, incomparabili  multitudine superant. Uzali etiam, que colonia Utice uicina est, multa preclara per eumdem martyrem facta cognouimus, cuius ibi memoria longe prius quam apud nos ab episcopo Euodio constituta est. Sed libellorum dandorum ibi consuetudo non est, uel potius non fuit; nam fortasse nunc esse iam cepit. Cum enim nuper illic essemus, Petronia materfamilias, que ibi mirabiliter ex magno atque diuturno, in quo medicorum adiutoria cuncta defecerant, languore sanata est. Quam hortati sumus uolente supradicto loci episcopo ut libellum daret qui recitaretur in populo; et obedientissime paruit. In quo posuit etiam quod hic reticere non possum, quamuis ad ea que hoc opus urgent festinare compellar.  A quodam Iudeo dixit sibi fuisse persuasum, ut annulum capillatio uinculo insereret, quo sub omni ueste ad nuda corporis cingeretur: qui annulus haberet sub gemma lapidem in renibus inuentum bouis. Hoc alligata quasi remedio ad sancti martyres limina ueniebat. Sed profecta a Carthagine, cum in confinio fluminis Bagrade in sua possessione mansisset, surgens ut iter perageret, ante pedes suos illum iacentem annulum uidit, et capillatiam zonam qua fuerat alligatus, mirata tentauit. Quam cum omnino suis nodis firmissimis, sicut erat, comperisset astrictam, crepuisse atque exsiluisse annulum suspicata est, qui etiam ipse cum integerrimus fuisset inuentus, future salutis quodammodo pignus de tanto miraculo se accepisse presumpsit, atque illud uinculum  soluens, simul cum eodem annulo proiecit in flumen. Non credant hoc qui etiam Dominum Iesum per integra uirginalia matris enixum et ad discipulos ostiis clausis ingressum fuisse non credunt; sed hoc certe querant, et, si uerum inuenerint, illa credant. Clarissima femina est, nobiliter nata, nobiliter nupta, Carthagine habitat: ampla ciuitas, ampla persona, rem querentes latere non sinit. Martyr certe ipse, quo impetrante illa sanata est, in Filium permanentis uirginis credidit, in eum qui ostiis clausis ad discipulos ingressus est, credidit: postremo, propter quod omnia ista dicuntur a nobis, in eum qui ascendit in celum cum carne, in qua resurrexerat, credidit; et ideo per eum tanta fiunt, quia pro ista fide animam posuit. Fiunt ergo etiam nunc multa  miracula, eodem Deo faciente per quos uult et quemadmodum uult. Unum etiam est apud nos factum non maius quam illa que dixi, sed tam clarum atque illustre miraculum, ut nullum arbitrer esse Hipponensium qui hoc non uel uiderit uel didicerit, nullum qui obliuisci ulla ratione potuerit. Decem quidam fratres, quorum septem sunt mares, tres femine, de Cesarea Cappadocie suorum ciuium non ignobiles, maledicto matris recenti, patris eorum obitu destitute, que iniuriam sibi ab eis factam acerbissime tulit, tali pena sunt diuinitus cerciti, ut horribiliter quaterentur omnes tremore membrorum: in qua fedissima specie oculos suorum ciuium non ferentes, quaquauersum cuique ire uisum est, toto pene uagabantur orbe Romano. Ex his etiam ad nos uenerunt  duo, frater et soror, Paulus et Palladia, multis aliis locis miseria diffamante iam cogniti. uenerunt autem ante Pascha ferme dies quindecim, ecclesiam quotidie et in ea memoriam gloriosissimi Stephani frequentabant, orantes ut iam sibi placaretur Deus, et salutem pristinam redderet. Et illic et quocunque ibant, conuertebant in se ciuitatis aspectum. Et nonnulli qui eos alibi uiderant, causamque tremoris eorum nouerant, aliis, ut cuique poterant, indicabant. uenit et Pascha, atque ipso die Dominico mane, cum iam frequens populus presens esset, loci sancti cancellos ubi martyrium erat, idem iuuenis orans teneret, repente prostratus est, et dormienti simillimus iacuit, non tamen tremens, sicut etiam  per somnium solebat, stupentibus qui aderant atque aliis pauentibus, aliis dolentibus. Cum eum quidam uellent erigere, nonnulli prohibuerunt, et potius exitum exspectandum esse dixerunt. Et ecce surrexit, et non tremebat, quoniam sanatus erat, et stabat incolumis, intuens intuentes. Quis ergo intuentium se tenuit a laudibus Dei? Clamantium, gratulantiumque uocibus ecclesia usquequaque completa est. Inde ad me curritur ubi sedebam, iam processurus. Irruit alter quisque post alterum, omnis posterior quasi nouum quod alius prior dixerat nuntiantes. Meque gaudente, et apud me Deo gratias agente, ingreditur etiam ipse cum plurimis, inclinatur ad genua mea, erigitur ad osculum meum. Procedimus ad populum, plena erat ecclesia, personabat uocibus  gaudiorum, Deo gratias! Deo laudes! nemine tacente, hinc atque inde clamantium. Salutaui populum, et rursus eadem feruentiore uoce clamant. Facto tandem silentio, Scripturarum diuinarum sunt lecta solemnia. Ubi autem uentum est ad mei sermonis locum, dixi pauca pro tempore et pro illius iucunditate letitie. Nobiscum homo prandit, et diligenter nobis omnem sue fraterne calamitatis indicauit historiam. Sequenti itaque die post sermonem redditum, narrationis eius libellum in crastinum populo recitandum promisi. Quod cum et Dominico Pasche die tertio fieret in gradibus exedre, in qua de superiore loquebar loco, feci stare ambos fratres cum eorum legeretur libellus. Intuebatur populus uniuersus sexus utriusque, unum stantem sine deformi  motu, alteram membris omnibus contrementem. Et qui ipsum non uiderant, quid in eo diuine misericordie factum esset, in eius sorore cernebant. uidebant enim quid in illo gratulandum, quid pro illa esset orandum. Inter hec recitato eorum libello de conspectu populi eos abire precepi; et de tota ipsa causa aliquanto diligentius ceperam disputare, cum ecce me disputante uoces alie de memoria martyris noue gratulationis audiuntur. Conuersi sunt eo qui me audiebant, ceperuntque concurrere. Illa enim ubi de gradibus descendit in quibus steterat, ad sanctum martyrem orare perrexerat. Que mox ut cancellos attigit collapsa similiter uelut in somnum sana surrexit. Dum ergo requireremus quid factum fuerit, unde strepitus letus exstiterit, ingressi  sunt cum illa in basilicam, ubi eramus, adducentes eam sanam de martyris loco. Tum uero tantus ab utroque sexu admirationis clamor exortus est, ut uox continuata cum lacrymis, non uideretur posse finiri. Perducta est ad eum locum, ubi paulo ante steterat tremens. Exsultabant eam similem fratri, cui doluerant, remansisse dissimilem, et nondum fusas preces suas pro illa, iam tamen preuiam uoluntatem tam cito exauditam esse cernebant, exsultabant in Dei laudem uoces, sine uerbis, tanto sonitu, quantum aures nostre ferre uix possent. Quid erat in cordibus exsultantium, nisi fides Christi pro quo Stephani sanguis effusus est?«

Quod autem dicit sanctum Petrum ceterosque  apostolos a ministerio soluendi ac ligandi, hoc est, iudicandi in Ecclesia esse remotos, et illum aliosque sui pares in illorum successisse locum, quasi digniores atque efficaciores pro lassatis aut de aliqua conuictis falsitate substitutos, cum illi quod semel a Domino principaliter cum uniuersitate Ecclesie attributum sit, hoc est iudices sancte fieri Ecclesie nunquam esse desierint, aut per suam corporalem presentiam iudicando, aut per suam doctrinam quam uice sua posteris reliquerunt, quid enim quispiam rector Ecclesie a semetipso, aut per se ipsum sine euangelica, uel apostolica, canonicaue, qua inde emersit auctoritate iudicare recte poterit, aut diffinire? Hoc autem subnectere nititur exemplo de Psalmis assumpto. Pro patribus tuis nati sunt tibi  filii, constitues eos principes super omnem terram . Cum illud et de apostolis et de sanctis quibusque episcopis eorum scilicet successoribus recte intelligitur, sicut Apostolus ait: Patres nostri sub nube fuerunt . Et in Psalmo: Nimis honorati sunt amici tui, Deus, nimis confortatus est principatus eorum . Fallor si hec ita esse Augustinus non affirmat in expositione Euangelii secundum Ioannem dicens. »Hoc agit Ecclesia spe beata in hac uita erumnosa; cuius Ecclesie Petrus apostolus propter apostolatus sui primatum gerebat figurata generalitate personam, quod enim ad ipsum proprie pertinet, natura unus homo erat, gratia unus Christianus, abundantiore gratia unus idemque primus apostolus. Sed quando ei dictum  est: Tibi dabo claues regni celorum, et quodcunque ligaueris super terram, erit ligatum et in celis; et quodcunque solueris super terram, erit solutum et in celis , uniuersam significat Ecclesiam, que in hoc seculo diuersis tentationibus uelut imbribus, fluminibus, tempestatibus, quatitur et non cadit, quoniam fundata est super petram, unde Petrus nomen accepit. Non enim a Petro petra, sed Petrus a petra; sicut non Christus a Christiano, sed Christianus a Christo uocatur. Ideo quippe ait Dominus: Super hanc petram edificabo Ecclesiam meam ; quia dixerat Petrus: Tu es Christus Filius Dei uiui .« Super hanc ergo, inquit, Petram quam confessus es, edificabo Ecclesiam meam; petra enim erat Christus, super quod fundamentum  etiam ipse edificatus est Petrus. Fundamentum quippe aliud nemo potest ponere, preter id quod positum est, quod est Christus iehsu. Ecclesia ergo que fundatur in Christo, claues ab eo regni celorum accepit in Petro, id est potestatem ligandi soluendique peccata. Quod est enim per proprietatem in Christo Ecclesia, hoc est per significationem Petrus in petra, qua significatione intelligitur Christus petra, Petrus Ecclesia. Hec igitur Ecclesia duas uitas sibi diuinitus predicatas et commendatas nouit, quarum est una in fide, altera in specie: una in tempore peregrinationis, altera in eternitate mansionis; una in labore, altera in requie; una in uia, altera in patria; una in opere  actionis, altera in mercede contemplationis. Ista significata est per apostolum Petrum, illa per Ioannem. Tota hic agitur ista usque in huius seculi finem et illic inuenit finem: differtur illa complenda post huius seculi finem, sed in futuro seculo non habet finem. Ideo dicitur huic, Sequere me; de illo autem, Sic eum uolo manere donec ueniam. Quid ad te? tu me sequere . Quid enim est hoc quantum sapio, quid est? nisi Tu me sequere, per imitationem perferendi temporalia mala; ille maneat donec sempiterna uenio redditurus bona: quod apertius, ita dici potest: Perfecta me sequatur actio informata mee passionis exemplo, inchoata uero contemplatio maneat donec uenio, perficienda cum uenero. Nemo tamen istos insignes  apostolos separet, et in eo quod significabat Petrus, ambo erant; et in eo quod significat Ioannes, ambo futuri erant: significando sequebatur iste, manebat ille; credendo autem, ambo mala presentia huius miserie tolerabant. Ambo futura bona illius beatitudinis exspectabant. Nec ipsi soli, sed uniuersa hoc facit sancta Ecclesia sponsa Christi, ab istis tentationibus eruenda, in illa felicitate seruanda. Sicut ergo nomen, honor, dignitas, officium euangeliste ab Ioanne non tollitur, licet hoc cum eo pariter Petrus et uniuersitas sancte Ecclesie sortiatur, ita nec Petrus primatum Ecclesie et potestatem soluendi in ea ac ligandi sibi a Domino ob indubitate remunerationem fidei principaliter traditam amittit, quamuis eis Ioannes cum integritate Ecclesie in  hoc ministerio, sicut predictum est, societur. Hinc Augustinus: Omnibus igitur sanctis ad Christi corpus inseparabiliter pertinentibus, propter huius uite procellosissime gubernaculum ad liganda et soluenda peccata claues regni celorum primus apostolorum Petrus accepit, eisdemque omnibus sanctis propter uite illius secretissime quietissimum sinum super pectus Christi Ioannes euangelista discubuit, quoniam nec iste solus, sed uniuerse Ecclesie ligat soluitque peccata. Nec ille in principio uerbum Deum apud Deum et cetera de Christi diuinitate, et de totius diuinitatis Trinitate atque unitate sublimia, que in illo regno facie ad faciem contemplanda, nunc autem donec ueniat Dominus, in speculo atque in enigmate contuenda sunt, que predicando ructaret  de fonte Dominici pectoris solus bibit, sed ipse Dominus ipsum Euangelium pro sua cuiusque capacitate omnibus suis bibendum toto terrarum orbe diffudit. Caute autem humiliato et submisso corde ab episcopis, hic uersus, Pro patribus tuis, etc., legendus est et intelligendus. Imo uero uelut indignos et minus idoneos semetipsos tanto debent censere ministerio quod spiritales et excellentissimi uiri, ac si impares, declinando et fugiendo accipere recusarunt. Nec inde superbiendo uel insultando contra sanctos apostolos debent intumescere, sicut illorum oppugnator, aduersarius, et contemptor uanissima inflatus elatione, et nimia temeritate presumens inaniter gloriatur, cui et suis pariter similibus Isaias  comminatur dicens: ue uobis qui sapientes estis in oculis uestris, et coram uobismetipsis prudentes . Item Apostolus: Nolite esse prudentes apud uosmetipsos . Inde Gregorius exponens illam sententiam qua Dominus post resurrectionem suis ait discipulis: »Quorum remiseritis peccata, remittuntur eis, et quorum retinueritis retenta sunt , lubet intueri, illi discipuli ad tanta onera humilitatis uocati, ad quantum culmen glorie sint perducti. Ecce non solum de semetipsis securi fiunt, sed etiam aliene obligationis potestatem relaxationisque accipiunt. Principatum superni iudicii sortiuntur, ut uice Dei quibusdam peccata retineant, quibusdam relaxent. Sic eos a Deo decebat erigi, quia tantum pro Deo concesserant humiliari. Ecce  qui districtum Dei iudicium metuunt, animarum iudices fiunt; et alios damnant uel liberant, qui semetipsos damnari metuebant. Horum profecto nunc in Ecclesia episcopi locum tenent. Soluendi ac ligandi auctoritatem suscipiunt, qui gradum regiminis sortiuntur. Grandis honor, sed graue pondus istius est honoris: durum quippe est, ut qui nescit tenere moderamina uite sue, iudex uite fiat aliene. Et plerumque contingit, ut hunc iudicii locum teneat, cui ad locum uite minime concordat. Ac sepe agitur ut uel damnet immeritos uel alios ipse ligatos soluat; sepe in soluendis ac ligandis subditis sue uoluntatis motus, non autem causarum merita sequitur. Unde fit, ut ipsa hac ligandi et soluendi potestate se priuet, qui hanc pro suis uoluntatibus, et non pro  subiectorum moribus exercet. Proponit etiam exemplum de Ezechiel propheta ad confirmandum, quod nulli supplicanti ac penitendo laboranti de sanctorum meritis, uel intercessionibus confidendum sit . Ne, Daniel, et Iob non liberabunt filium neque filiam.« Ergo peruersitas auctoritate sacre Scripture non potest ueraciter esse defensa neque firmata, licet ea heretici adulterantes uerbum Dei ad fauendum sue prauitati abutantur, et ad hoc eam uiolenter attrahere conentur. Dicit enim Propheta impios et preuaricatores perdurantes in sceleribus suis, nullo modo per aliorum quorumlibet sanctorum intercessiones sine sua propria solertia et labore a tormentis posse liberari. Hieronymus: »Unde nec preuaricatorem filium martyr poterit liberare,  nec sancte conuersationis mater impudice filie dabit premia pudicitie. Et a contrario parentum uitia filiis non nocebunt, sed anima que peccauerit ipsa morietur. Non solum autem sancti non liberabunt impios non agentes penitentiam de peccatis et iniquitatibus suis, sed nec ipse Deus. Unde Apostolus: Ignoras quoniam benignitas Dei ad penitentiam te adducit? Secundum duritiam autem tuam, et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera eius . Penitentes autem et conuersos affligentes se in fletu, et planctu, et eleemosynis sua redimentes peccata, et inducentes presbyteros, et memorias sanctorum adeuntes,  omnique diligentia satisfactioni insistentes, credimus a Domino per suam ineffabilem misericordiam, et per hec exercitia posse liberari. Claudius ergo nouus ac mirabilis philosophus, artium expers liberalium, totam suam industriam, atque sui subtilitatem ingenii ad dilaniandum, lacerandumque Christi corpus Ecclesiam exercet, et ob hoc iugiter certat, instat, studet, uigilat: dum antiqui magistri et spiritales philosophi, unicum et singulare studium hoc habuerint, laudare apostolos, hymnos et carmina in honorem martyrum sensu iucundo ac dulcisona modulatione componere, eorumque loca adire, suisque se intercessionibus summa cum ueneratione ac deuotione commendare. Quorum unus Paulinus episcopus uir eruditissimus et sanctissimus, sicut et  multi de eo testati sunt, nobilem librum quindecim carminibus distinctum in honore et laude sancti Felicis martyris edidit; in quo quanta miracula et uirtutes per ipsius merita et intercessiones, diuina largiente clementia, ad suum fieri quotidie tumulum, et maxime die natalis eius anniuersario disseruit, non facile a quoquam excerpi aut deflorari potest, quia cuncta, flores, aromata, rose, lilia suaueolentia, ac melliflua sunt. Hoc autem modo primum eiusdem incipit carmen:

Inclyte confessor, meritis et nomine Felix,
Mens pietate potens, summi mens accola celi,
Nec minus in totis experta potentia terris,
Qui Dominum Christum non uincta uoce professus
 Contemnendo truces meruisti euadere penas,
Deuotamque animam tormenta per omnia Christo,
Sponte tua iussus laxatis reddere membris,
Liquisti uacuos rabidis lictoribus artus,
uectus in etherium sine sanguine martyr honorem;
O pater, o domine, indignis licet annue seruis,
Ut tandem hanc fragili trahimus dum corpore uitam,
Sedibus optatis, et qua requiescis in aula,
Hunc liceat celebrare diem, pia reddere coram
uota, et gaudentes inter gaudere tumultus.
Sit iam, queso, satis merita impietate tulisse
Hanc penam, tot iam quot te sine uiximus annis,
Sede tua procul, heu! quamuis non mente remoti.
Iam desideriis immenso tempore fessis
Consule: iam uel sero memor miserere tuorum,
 Perque orbem, magni qui nos procul equore ponti
Disparat, obtritis que nos inimica retardant,
Pande uias faciles; et si properantibus ad te
Inuidus hostis obest, obiecta repagula pelle
Fortior aduersis, et amicos prouehe cursus.
Seu placeat telluris iter, comes aggere tuto
Esto tuis; seu magna tui fiducia longo
Suadeat ire mari, de currere mollibus undis,
Et famulis famulos a puppi suggere uentos,
Ut Campana simul, Christo duce, littora uecti
Ad tua mox alacri rapiamur culmina cursu,
Inque tuo placidus nobis sit limine portus.

Audiat nunc uigilantianus inimicus crucis Christi, sacrarum uiolator imaginum, quod illustres uiri sapientia  et sanctitate toto orbe eminentes, cuncta collaudant que ille uituperat; et credentes confirmant que ille incredulus negat; et iubent exerceri que ille uetat per omnia dissimilis et contrarius sancte orthodoxorum religioni et sapientie. Que enim est, ut ait Apostolus, participatio iustitie cum iniquitate? aut que societas luci ad tenebras? Que autem conuentio Christi ad Belial? aut que pars fideli cum infideli ? Audiat, inquam, sanctos et sapientes uiuentes adhuc in carne orare et rogare studiosissime ac deuotissime sanctos obitos, corpore defunctos, sed uiuentes cum Christo, atque regnantes, ut dignarentur interuenire pro eis ad Dominum. Audiat eos sanctam Domini crucem, sanctorum reliquias congruo, fideli et religioso cultu  laudare, diligere ac uenerari. Hinc beatum Paulinum sanctitate et sapientia preditum, quasi quemdam pharum lucidissimum et turrim inexpugnabilem imprimis pretendimus, qui plurima de hac ratione luculentissimo, atque fecundissimo sermone disseruit, ita inquiens in sancti martyris Felicis carmine 2:

Tempus adest plenis grates tibi fundere uotis.
O pater, o domine, indignis licet optime seruis
Tandem exoratum est inter tua limina nobis
Natale celebrare tuum. Tria tempore longo
Lustra cucurrerunt, ex quo solemnibus istis
Coram uota tibi, coram mea corda dicaui,
Ex illo qui me terraque marique labores
Distulerint a sede tua procul orbe remota,
 Nouisti; nam te mihi semper ubique propinquum,
Inter dura uie, uiteque incerta, uocaui.
Et maria intraui, duce te: quia cura pericli
Cessit amore tui, nec te sine; nam tua sensi
Presidia, in Domino superans maris aspera Christo,
Semper eo et terris te propter tutus et undis.


Idem in eodem.


Ecce uias uario plebs discolor agmine pingit:
Urbes innumeras una miramur in urbe.
O felix Felice tuo tibi presule Nola.
Inclyta ciue sacro, celesti firma patrono:
Post que ipsam titulos Romam sortita secundos.
Que prius imperio tantum, et uictricibus armis,
Nunc et apostolicis terrarum est prima sepulcris.
 Sis bonus, o Felixque tuis, Dominumque potentem
Exores, liceat placato munere Christi
Post pelagi fluctus, mundi quoque fluctibus actis,
In statione tua placido consistere portu.


Idem in carmine 3.


Hunc, precor, eterna nobiscum pace serenum
Posce diem: hoc iterum liceat gaudere reuerso,
Annuaque hic, et uota tuis, et carmina festis
Reddere placati tranquillo numine Christi.
Hic amor, hic labor est nobis; hec uota tuorum
Suscipe, commendaque Deo, ut cum sedula cura
Seruitium nostrum longo tibi penderit euo,
Tunc demum placidos pietate laboris alumnos
Absoluat mittente manu; positasque tuorum
 Ante tuos uultus animas uectare paterno
Ne renuas gremio Domini fulgentis ad ora.


Idem in 4.


Da uerbum de fonte tuo; tua non queo fari
Te sine: namque tui laus martyris, et tua laus est,
Qui facis Omnipotens homines diuina ualere
Fortiaque infirmis superans, de carne triumphas.


Idem in 6.


Longa igitur mihi materies, quantumque erit eui,
Tantum erit, et uerbi super hoc quo dicere gesta
Felicis pateat, si copia tanta sit oris,
Quanta operum, meritique manet: nam tempore ab illo
Quo primum ista dies Felicem fine beato
Condidit, et carnem terris, animam dedit astris:
Ex illo prope cuncta dies operante uidetur
 Confessore Dei, probat et sine corpore uiuum
Christus, ut ostendat maiorem in morte piorum
uirtutem, quam uim in uita superesse malorum.


Idem in eodem.


Postquam depositum tumulandi in sede feretrum,
Certatim populus pietatis circumfusus
Undique densato cetu sic membra coronat,
Relligiosa pie pugna exercetur amantum:
Quisque alium premere et propius consistere certat
Relliquiis, corpusque manu contingere gaudet.
Nec satis est uidisse semel, iuuat usque morari,
Luminaque expositis, et qua datur oscula membris
Figere; dat meritam Christo plebs consona laudem.


Idem in eodem.


Facta igitur rata iusta pium texere sepulcro
Funus; at in sanctis diuinitus insita membris
 Gratia non potuit cum carne morique tegique.
Illico, sed positis ex ossibus emicuit lux,
Que medicis opibus meriti dare signa potentis
Hactenus ex illo non unquam tempore parcit.
Et toto, quo mundus erit, fulgebit in euo,
Lux eadem sancti cineris per secula custos.


Idem in eodem.


Que tamen, ampla licet, uincuntur culmina turbis;
Quod crescente fide superundat gratia Christi,
Que populis medico Felicem munere prestat
uiuere. Qui perstans etiam post corporis euum
Presidet ipse suis sacer ossibus; ossaque sancti
Corporis e tumulo non obsita puluere mortis,
Arcano eterne sed predita semine uite,
 uiuificum spirant anime uictricis odorem;
Quo medicina potens datur exorantibus egris.
Quanta resurgentis uirtus et gloria cinget,
Coniectare licet cum gloria tanta sepultos
Ambiat, et quanto rediuiua decore micabunt
Corpora, in obscuris cum sit lux tanta fauillis?
Quid nobis miseris horum prestare corone
Sufficient, quorum et cineres dant commoda uiuis?


Idem in eodem.


Namque uides quod agas tibi adhuc superesse, sed [in me,
Qui prope cecatis oculis tua cominus asto
Limina; nam multo mersi mea lumina fletu,
Non solum damno, sed et inter gaudia plorans.
 Dempsisti causam lacrymarum, tolle modo orta
uulnera de lacrymis; miseratus, sancte, meorum
Damna boum, miserare itidem modo damna ocu[lorum
Donastis reduces pecudes mihi, rursus et illis
Redde meos oculos. Nam quid iuuat esse reductos,
Si languente acie presens presentibus absim?
Talia presentis populi risere querentem
Sed procul admote secreti martyris aures
Suscepere pias ab inepto supplice uoces,
Moxque refecta sacram senserunt lumina dextram.
Inde domum gaudens oculis bubusque receptis,
Collaudante Deum populo remeabat, et illum
Leta sequebatur gemini uictoria uoti.


Idem in carmine 7.


 Sancte, precor, succurre tuo: scio quia proximus [astas,
Et de contigua missis hunc auribus ede
Audisti, Felix, fletum infelicis alumni.
Siue modo excelso lateri coniunctus adheres
Ante thronum magni regis confessus, amicus,
Pauperis hanc uenerande tui trans nubila uocem
Accipis aure Dei, neque temnis, sed petis illic
Quam mihi deportes Christo miserante salutem.


Idem in eodem.


Ipse opifex, lux nostra, Deus, Felicis amici
Natalem tanta uoluit decorare medela;
Ut confessoris meritum sublime potenti
Munere monstraret, non ut cumularet honorem
Martyris hoc opere, ingentes cui contulit olim
 Nobilibus titulis benedicto nomine palmas,
Quas indefessis in eo uirtutibus omni
Tempore continuat Domini clementia Christi.
Sed nobis uoluit specialem tempore in isto
Letitiam donare Deus, propriique patroni
Tale aliquid propriis operans signum dare seruis.


Idem in carmine 8.


Forte magis pietas nobis dabit ista salutem,
Si nostras ideo libeat deponere curas,
Ut confessori letantia corda feramus,
Cuius honore Deus gaudet, quia martyr honorem
Contempsit proprium Domini pro nomine Christi,
uilior ipse sibi, ut Christo pretiosior esset.


Idem in eodem.


Ut quondam hos habuit uetus etas, si modo nostra
 Felicem sortita salus, petat omne quod audet,
Quodque cupit, tali speret confisa patrono
Sancte, Deo dilecte, Dei tu dextera, Felix,
Esto precor nobis tu munitissima turris.


Idem in eodem.


Sed uelut eternos pueris recinentibus hymnos,
Roscidus accensos discussit spiritus ignes
Sic nobis placido Felicis gratia flatu,
Aspirante Deo, bellorum temperet ignes,
Ortaque Romuleis reprimens incendia terris,
Sollicitos placida iam pace refrigeret estus,
Fessaque restinctis absoluat pectora curis.


Idem in eodem.


Quidam homo non longum tempus tam prodigiali
 Demone distentus fuit, ut iam non modo notos
Ille cibos hominum, uel si congesta daretur
Multa mensa dape, in facili consumeret haustu
uerum et gallinas habitantum limine raptas,
Mox ut sustulerat rabido discerperet ore,
Et pluma incoctas non suffocante uoraret.
Quin et funeream saniem sitiebat, et ossa
Lambebat, pecudum proiecta cadauera mandens,
Obscenus conuiua canum. Hic modo demone tanto,
Sobrius, ecce procul conductum exercet agellum.
Et curante Deo sancta Felicis in aula
Redditus ipse sibi, claro satis indice monstrat
Felicem meritis et Christi nomine fortem.


Idem in carmine 9.


 Salue, chara dies, salue, mihi lux mea, salue,
Semper festa mihi; sed in hoc mihi clarius anno
Orta refulsisti, quia cum Felicis honore
Nicetam reuehis, sanctorum ut amore duorum
Binum habeam natalem hodie, quo corpore sumpti
Martyris excessum celebrans et corpore prompti


Idem in eodem.


Ipso nunc Felice opus est, et in hoc mihi munus
Sumat, ut a Christo, mihi quas impertiat ipse,
Ut digne sibi grater opes. Et nunc mihi uellem
uiua perennis aque manarent flumina uentre
Ut non ore meo, sed Christi munere possem
Letitiam enarrare meam, que munere Christi
Uberius solito placidum mihi pectus inundat.


Idem in eodem.


 Nam quasi contignata sacris cenacula tectis,
Spectant de superis altaria tuta fenestris,
Sub quibus intus habent sanctorum corpora sedem,
Namque et apostolici cineres sub celite mensa
Depositi, placidum Christo spirantis odorem
Pulueris inter sancta sacri libamina reddunt.
Hic pater Andreas, hic qui piscator ad Argos
Missus uaniloquas docuit mitescere linguas.


Idem in eodem.


Hic et Nazarius martyr, quem munere fido
Nobilis Ambrosii substrata mente recepi,
Culmina Felicis dignatur, et ipse cohospes
Fraternasque domos priuatis sedibus addit.
Quamuis sancti omnes, toto simul orbe per unum
 Sint ubicunque Deum: quo presentantur ubique,
Corporis ut sua membra Deo, sed dedita sanctis
Sunt loca corporibus; neque tantum qua iacet ora
Totum corpus, ibi positorum gratia uiuit
Sed quacunque pii est pars corporis, et manus exstat
Contestante Deo meriti documenta beati
Magna et in exiguo sanctorum puluere uirtus
Clamat apostolici uim corporis, indice uerbo.
His igitur uicinus erit quicunque supernis
Castus aget tectis, et qui procul aduena recto
Percitus affectu sanctas properarit ad edes,
Cum uelit oratum Christo secretus adire
Siue die seu nocte uelit sua promere uota,
Impiger attiguo de limine prodeat hospes.


Idem in eodem.


Quod superest ex his que facta et picta uidemus,
Materiam orandi pro me tibi suggero poscens,
Rem Felicis agens ut pro me sedulus ores.
Et decet, ut quem mente pia comitaris, eumdem
Et mentis facie referas animoque sequaris
Par in amore mei; nec enim miser ambigo amari
Martyre, uel modici dignatus amore catelli,
Cum mihi uita, domus, res, gratia, gloria, panis,
Sit Felix donante Deo; quo presule posce
Montibus in sanctis mea fundamenta locari,
Et ceptam peragi irrupto molimine turrim.


Idem in carmine 18.


Sidera si celo, si possunt gramina terris
Defore, mella fauis, aqua fontibus, uberibus lac;
 Sic poterant linguis laudes cessare piorum
In quibus et uite uirtus, et gloria mortis
Ipse Deus; pro quo uitam uoluere pacisci
Et moriendo piam sancire fidem populorum.


Idem in eodem.


Horum de numero procerum confessor in ista
Urbe datus Felix longe, lateque per orbem
Nominis emicuit titulo: sed Nola sepulti
Facta domus, tanquam proprio sibi sidere plaudit:
Omnis enim quacunque manet mandatus in ora
Martyr, stella loci simul et medicina colentum est.
Namque tenebrosum ueteri caligine mundum,
Languentesque animas miseratus in orbe Creator,
Sic sua disposuit terris munimenta piorum,
Sparsit ut astrorum nocturno lumina celo.


Idem in eodem.


Hos igitur nobis cupiens auertere morbos
Omnimedens Dominus, sanctos mortalibus egris
Per uarias gentes medicos pietate salubri
Edidit; utque suam diuina potentia curam
Clarius exereret, potioribus intulit illos
Urbibus; et quosdam licet oppida parua retentent
Martyres, ad proceres Deus ipsos menibus amplis
Intulit, et paucas functos diuisit in oras;
Quos tamen ante obitum toto dedit orbe magistros;
Inde Petrum et Paulum Romana fixit in urbe,
Principibus quoniam medicis caput orbis egebat.


Idem in eodem.


Sic Deus et reliquis tribuens pia munera terris,
 Sparsit ubique loci magnas sua membra per urbes.
Sic dedit Andream Parthis, Ephesoque Ioannem,
Ut simul Europam atque Asiam curaret in illis,
Discuteretque graues per lumina tanta tenebras.
Parthia Mattheum complectitur, India Thomam,
Lebbeum Libyes, Phryges accepere Philippum,
Creta Titum sibi sumpsit, et Antiochia et Ostia [Lucam,
Marcus, Alexandria, tibi datus, ut boue pulso.


Idem in eodem.


At Carthago potens Cypriano martyre gaudet,
Cuius ex ore simul profusi et sanguine fontes
Fecundauerunt Libye sitientis arenas.


Idem in eodem.


Nec minor occiduis effulsit gratia terris,
 Ambrosius Latio, uincentius exstat Hiberis,
Gallia Martinum, Delphinum Aquitania sumpsit,
Multaque preterea per easdem largiter oras
Semina sanctorum positis diffusa sepulcris
Illustrant totum superis uirtutibus orbem.


Idem in eodem.


Sic itaque et nostra hec Christi miserantis amore
Felicis meruit muniri Nola sepulcro,
Purgarique simul; quia cecis mixta ruinis
Orbis, et ipsa moriens in nocte iacebat.


Idem in eodem.


Persone exululant penis qui numine falso
Di fuerant; et qui mentito nomine uiuos
Ante Dei cultum sibi nil celeste uidentes
Dediderant homines, hi nunc ubi lumine Christi
 uera fides patuit, non possunt ferre sepultos.


Idem in carmine 13 de Gothorum exercitus cum suo rege interitu.


Pluribus hec etenim causa est curata patronis,
Ut Romana salus, et publica uita maneret,
Hic Petrus, hic Paulus proceres, hic martyres omnes,
Qui simul innumeros magne tenet ambitus Urbis,
Quosque per innumeras diffuso limite gentes,
Intra Romuleos ueneratur Ecclesia fines,
Sollicitas simul impenso duxere precatu
Excubias. Felix meus his uelut unus eorum
In precibus pars magna fuit; sed summa petiti
Muneris ad cunctos nulli priuata refertur.


Idem in 14.


Nunc ad te, uenerande parens, eterne patrone
 Susceptor meus, et Christo carissime Felix,
Gratificas uerso referam sermone loquelas.
Multa mihi uariis tribuisti munera donis,
Omnia presentis uite rem spemque future
Que pariunt tibi memini debere: cui me
Mancipium primis donauit Christus ab annis.
Si mihi flumineis facundia curreret undis,
Oraque mille forent centenis persona linguis
Forte nec his opibus collato fonte refectus,
Omnia Felicis percurrere munera possem
Quanta suo Dominus donauit Christus amico,
Et mihi confessor famulo transmisit alumno.


Idem in eodem.


Si prima repetens ab origine cuncta reuoluam,
Que pietate pari uario mihi prestitit euo,
 Ante queam capitis proprii munerare capillos
Quam tua circa me, Felix bone, dona referre.


Idem in eodem.


Incolumi solio et nunquam rimante sepulcro
Undique uallatum solido munimine corpus
Martyris et meriti nullis patuisse piaclis:
Et dignum retinere sue pia carnis honorem
Ossa, quia sanctis nunquam desistit adesse
Spiritus: unde piis stat gratia uiua sepulcris,
Que probat in Christo cunctos sine morte sepultos
Ad tempus placido sopiri corpora somno.


Idem in 15.


uer age carminibus: fluat articulata modestis
uox numeris; ades, o diues, mihi causa loquendi
 Felix, et tacito mea corda illabere flatu.
Spiritus ore meo curret tuus; esto meis fons
Eloquiis; ego uero tuis ero fistula riuis,
Quos mihi prebueris diuini a flumine uerbi.


Idem in eodem.


Surge igitur, blandoque meum spiramine pectus
Ingredere, o Felix pater, et domine, atque patrone;
Tu domus et medicina mihi, et sapientia Felix:
Tu nunc obtusam mihi longa per otia mentem
Exacue ignito uegetans mea lumine corda.


Idem in eodem.


Sed mihi non isto fundendus in equore sermo est,
Ut per sanctorum merita aut miracula curram,
Et que per sanctos omnes ab origine rerum
Prestat agitque Deus, uersu pertexere coner,
 Que nec mens humana capit, nec lingua profari
Et quid in hoc mirum, si charta uolumine toto
Non capiat que nec mundus capit, omnia totus?
Maior enim mundo mundi sator, ipse Deus rex,
Qui terram celumque implet, quem non capit iste
Mundus, eum capiunt sancti non corporis amplo
Sed pietate humiles, et mundo corde capaces.


Idem in eodem.


Nunc itaque ut diuina mei bene gesta patroni
Felicis referam, uel que mihi commoda uite
Contulerit, uel que multis ope celite prestans,
Muneribus conferre piis non desinit omni
Pene die, uariis tribuens pia munera signis:
Christum laudari meritorum postulat ordo.
Non hominem, sed eum potius laudare uidebor,
 Quo Felix auctore potens, uenerabile nomen
Obtinet, et medicas dat opes, quibus egra reuisit
Corpora, captiuasque animas ui demonis atri
Absoluit superante Deo: nec in hac ope tantum
Munificus Felix operatur munera Christi,
Et de uipereo fortissimus hoste triumphat.

Item ut magis miretur liuidus accusator, imo ut fremat et tabescat, audiat Paulinum, ut ait Augustinus, Nolanum episcopum, ex opulentissimo diuite uoluntate pauperrimum, et copiosissime sanctum, de sapientie scientia non inflatum, sed humiliatum: quia caritatis ardore erat flagratus et eius ornatu edificatus. Audiat, inquam, talem Paulinum ita dicentem in sua epistola ad Sulpitium Seuerum:  »Eritne, queso, tempus illud, et illucescet ille aliquando dies, quo fraternitatem tuam, comite electorum Dei cohorte, uenientem, in gremio iam communis patroni dominedii mei Felicis excipiam?« Idem ad eumdem in epistola de palliolis: »Tugurium uero nostrum, quod a terra suspensum cenaculo, una porticu cellulis hospitalibus interposita, longius tenditur, quasi dilatatum gratia Domini non solum sanctis qui illam plurimi comitabantur, sed etiam diuitum illorum cateruis non capaces angustias prebuit; in quo personis puerorum ac uirginum choris uicina dominedii nostri Felicis culmina resultabant.« Idem ad eumdem de sancto Claro presbytero comite sancti Martini: »Itaque sancte ipsius  memorie uersus, non quia aliquid diuinis eius meritis dignum loqui possem, sed ut studium plurime in illius anima caritatis exprimerem, ausus sum facere et unanimitati tue mittere. Quos tu coram Domino sancte et cohospitanti tecum semper in Domino anime eius recitans, excusabis audaciam meam et commendabis obsequium.«


Presbyter hic situs est meritis et nomine Clarus,
Martino studiis comes, et meriti modo consors.
Digna pio domus est altaria, sub quibus artus
Conditur exanimos, nam spiritus ethere gaudet,
Discipulumque pari sociat super astra magistro.
Clare fide, preclare actu, clarissime fructu,
   Qui meritis titulum nominis equiparas,
Casta tuum digne uelant altaria corpus,
    Ut templum Christi contegat ara Dei.
Sed quia tu non hac qua corpus sede teneris,
   Qui meritis superis spiritus inuolitas.
Siue patrum sinibus recubas, Dominiue sub ara
   Conderis, aut sacro pasceris in nemore;
Qualibet in regione poli situs aut paradisi,
   Clare, sub eterna pace beatus agis;
Hec peccatorum bonus accipe uota rogantum,
   Ut sis Paulini Therasieque memor.
Dilige mandatos interueniente Seuero
   Quos ignorasti corpore sic meritos.
Unanimi communis amor sit, fomes utrisque
   Perpetui summo federis in Domino.
Non potes implicitos diuellere; si trahis unum,
   Unus adherentem, qua rapitur, rapiet.
 Ergo indiuiduos pariter complectere fratres,
   Utque sumus, sic nos dilige participans.
Sic Deus acciuit, sic nos Martinus amauit;
   Sic et tu pariter, Clare, tuere pares.
Non meritis sed amore pares; tu, sancte, ualebis,
   Exorare, pares et meritis fieri.
Si cum Martino socia pietate labores,
   Ut uincant uestre crimina nostra preces.
Et simul in uestri ducamur sorte Seueri,
   uestraque nos ambos protegat ala sinu.

Idem de his tribus pariter in unum collectis, hoc est de sancta pictura, et diuina cruce, sacrisque sanctorum reliquiis, de quibus blasphemator quasi alter immanior tartareus Cerberus rabida tria guttura pandens trifauci perstrepit latratu, et uelut setiger  olidusque hircus uitem amenam Christi et sue Ecclesie discerpere, et cicatricem ei fedam infligere uenenoso dente conatur, ita disseruit: »Quod si Dominus desiderium anime uestre fecerit secundum fidem uestram, adiiciens ornatui et sanctificationi operum uestrorum, ut sacros cineres de benedictis gloriosorum apostolorum aut martyrum reliquiis adipiscamini , dignum opere fidei uestre, et operis fideliter elaborati dedicatione procul dubio celeberrima, sanctorum quoque reliquiis decens arbitramur, ut hoc etiam quod de cruce misimus, pariter depositum sacratumque ueneremini.  Quod si ita placuerit, placitum uestrum hi, si uidebitur, uersiculi nuntiabunt.«


Diuinum ueneranda tegunt altaria fedus,
   Compositis sacrum cum cruce martyribus.
Cuncta salutiferi ceunt martyria Christi,
   Crux, corpus, sanguis, martyris ipse Deus.
Namque Deus semper uobis sua munera seruat,
   Atque ubi Christus, ibi Spiritus et Pater est.
Sic ubi crux, et martyr ibi; qua martyris et crux,
   Martyrii sanctis, que pia causa fuit.
Illa cibum uite mortalibus, illa coronas,
   Que Domino famulos participant, peperit.
In cruce fixa caro est, qua pascor, de cruce sanguis
   Ille fluit, uitam quo bibo, corda lauo.
 Christe, tuo ceant simul hec tua dona Seuero,
   Portitor et testis sit crucis iste tue.
Carne tua uiuat, tuus illi pocula sanguis
   Prebeat, in uerbo uiuat, agatque tuo,
Quaque tuum socio Martinum ascendere Claro
   uidit et ipse tuo munere uectus eat.

»Si uero magis placeat uobis hanc de cruce benedictionem ad quotidianam tutelam atque medicinam in promptu habere, ne semel condita in altario non semper ad manum, ut usus exigit, presto sit, sufficit et illa ad basilice consecrationem gratia, scilicet Dominus cum apostolis et martyribus; quorum uenerandus cinis, si sine crucis consortio subiiciatur altaribus, hic opertos titulus indicauit:


Pignora sanctorum diuine gloria mense
    uelat apostolicis edita corporibus,
Spiritus et Domini medicis uirtutibus instat,
   Per documenta sacros uiua probat cineres.
Sic geminata piis aspirat gratia uotis,
   Infra martyribus desuper acta sacris.
uota sacerdotis, uiuentum et commoda, paruo
   Puluere sanctorum mors pretiosa iuuat.«


Idem de eisdem ternis sacris.

uerum hanc quoque basiliculam de benedictis apostolorum et martyrum reliquiis sacri cineres in nomine Christi sanctorum sancti, et martyrum martyris, et dominorum Domini consecrabunt: ipse enim testatus est se uicissim confessorum suorum confessorem futurum. Ideo super hac preter picturam  gratia geminatus est titulus de pictura:


Sanctorum labor et merces sibi rite coherent,
Ardua crux pretiumque crucis sublime corona.
Ipse Deus nobis princeps atque corona
Inter floriferi celeste nemus paradisi
Sub cruce sanguinea niueo stat Christus in agno,
Agnus ut innocua iniusto datus hostia letho.
Alite quem placida sanctus perfundit hiantem
Spiritus, et rutila Genitor de nube coronat.

Item Aurelius Prudentius Clemens, uir consularis ac Hiberorum eruditissimus, eodem fidei ac deuotionis studio flagrans, multa de sanctorum laudibus intercessionibusque postulandis metrico textu composuit. Hinc mira humilitate substernendo ad se conuersus  suamque adhortans animam, ait in prefatione libri .

      Atqui fine sub ultimo
   Peccatrix anima stultitiam exuat.
Saltem uoce Deum concelebret, si meritis nequit.
      Hymnis continuet dies,
   Nec uox ulla uocet, quin Dominum canat.
Pugnet contra hereses, catholicam discutiat fidem.
      Conculcet sacra gentium,
   Labem, Roma, tuis inferat idolis.
Carmen martyribus deuoueat, laudet apostolos.
      Hec dum scribo uel eloquor.
   uinclis utinam corporis emicem.
Liber, quo tulerit lingua sono mobilis ultimo!


Idem in Romani martyris carmine.


 uellem, sinister inter hedorum greges
Ut sum futurus, eminus dignoscerer
Atque, hoc precante, diceret rex optimus:
Romanus orat: transfer hunc hedum mihi;
Sit dexter agnus, induatur uellere.


Idem in hymno sanctorum martyrum Emitherii et Chelidonii Calagurritanorum.


   Scripta sunt celo duorum martyrum uocabula,
Aureis que Christus illic adnotauit litteris,
Sanguinis notis, et idem scripta terris tradidit.
   Pollet hoc felix per orbem terra Ibera stemmate,
Hic locus dignus tenendis ossibus uisus Deo,
Qui beatorum pudicus esset hospes corporum.
   Hic calentes hausit undas cede tinctus duplici.
Illitas cruore sancto nunc arenas incole
 Confrequentant obsecrantes uoce, uotis, munere.
   Exteri nec non et orbis huc colonus aduenit;
Fama nam terras in omnes percucurrit proditrix,
Hic patronos esse mundi, quos precantes ambiant.
   Nemo puras hic rogando frustra congessit preces;
Letus hic tersis reuertit supplicator fletibus,
Omne quod iustum poposcit impetratum sentiens.
   Tanta pro nostris periclis cura suffragantium est,
Non sinunt, inane ut ullus uoce murmur fuderit;
Audiunt, statimque ad aurem regis eterni ferunt.
   Inde larga fonte ab ipso dona terris influunt,
Supplicium causas petitis que medelis irrigant.
Nil suis bonus negauit Christus unquam testibus.


Idem in eodem.


   Cesaris uexilla linquunt, eligunt signum crucis,
 Proque uentosis draconum, quos gerebant, palliis,
Preferunt insigne lignum, quod draconem subdidit.


Idem in eodem.


   His modis spurcum latronem martyrum uirtus quatit;
Hec cercet, torquet, urit, hec catenas incutit;
Predo uexatus relictis se medullis exuit.
   Linquit illesam rapinam; faucibus siccis fugit;
Ungue ab imo usque ad capillum salua reddit omnia,
Confitens ardere sese: nam gehenne est incola.
   Quid loquar purgata longis alba morbis corpora?
Algidus cum decoloros horror artus concutit;
Hic tumor uultum relinquit, hic color uerus reddit.
   Hoc bonum Saluator ipse quo fruamur prestitit,
 Martyrum cum membra nostro consecrauit oppido,
Sospitant que nunc colonos quos Iberus alluit.


Idem de sancti Laurentii passione uerbis orantis ait:


   Absterge, Christe, hoc dedecus,
Emitte Gabriel tuum,
Agnoscat ut uerum Deum
Errans Iulica cecitas.
   Et iam tenemus obsides
Fidissimos huius spei;
Hic nempe iam regnant duo
Apostolorum principes.
   Alter uocator gentium,
Alter cathedram possidens
Primam, recludit creditas
Aeternitatis ianuas.
    Discede, adulter Iuppiter,
Stupro sororis oblite,
   elinque Romam liberam,
Plebemque iam Christi fuge
   Te Paulus hinc exterminat,
Te sanguis exturbat Petri,
Tibi id quod ipse armaueras,
Factum Neronis officit.


Idem in eodem.


   O ter quaterque et septies,
Beatus Urbis incola,
Qui te ac tuorum cominus
Sedem celebrat ossium,
   Cui propter aduolui licet,
 Qui fletibus spargit locum,
Qui pectus in terram premit,
Qui uota fundit murmure.
   Nos uasco Iberus diuidit
Binis remotos Alpibus
Trans Cottianorum iuga,
Trans in Pyrenas ninguidos.
   uix fama nota est, abditis
Quam plena sanctis Roma sit,
Quam diues urbanum solum
Sacris sepulcris floreat.
   Sed qui caremus his bonis
Nec sanguinis uestigia
uidere coram possumus,
Celum intuemur eminus.


Idem in eiusdem fine passionis.


   Que sit potestas credita,
Et muneris quantum datum,
Probant Quiritum gaudia,
Quibus rogatus annuis.
   Quod quisque supplex postulat,
Fert impetratum prospere;
Poscunt, litantur, indicant,
Et tristis aut ullus redit.
   Ceu presto semper adsies,
Tuosque alumnos urbicos
Lactante complexus sinu
Paterno amore nutrias.
   Hos inter, o Christi decus,
 Audi, et petam rusticum
Cordis fatentem crimina,
Et facta prodentem sua.
   Indignus agnosco et scio,
Quem Christus ipse exaudiat,
Sed per patronos martyres
Potest medelam consequi.
   Audi, benignus, supplicem
Christi reum Prudentium,
Et seruientem corpori,
Absolue uinclis seculi.


Item in fine hymni sancte Eulalie.


   Carpite purpureas uiolas,
Sanguineosque crocos metite:
 Non caret his genialis hiems,
Laxat et arua tepens glacies,
Floribus ut cumulet calathos.
   Ista comantibus e foliis
Munera, uirgo puerque, date;
Ast ego serta choro in medio
Texta feram pede dactylico,
uilia, marcida, festa tamen.
   Sic uenerarier ossa libet,
Ossibus altare et impositum,
Illa Dei sita sub pedibus
Prospicit hec, populosque suos
Carmine propitiata fouet.


Idem in passione sancti uincentii martyris.


   Felix ameni littoris
 Secessus ille, qui sacra
Fouens arenis uiscera
uiem sepulcri prebuit.
   Dum cura sanctorum pia
Deflens adornat aggerem,
Tumuloque corpus creditum
uite reseruat postere.
   Sed mox subactis hostibus,
Iam pace iustis reddita,
Altar quietem debitam
Prestat beatis ossibus.


Idem in eadem passione.


   Adesto nunc, et percipe
uoces precantum supplices,
Nostri reatus efficax
 Orator ad thronum Patris.
   Per te, per illum carcerem,
Honoris augmentum tui,
Per uincla, flammas, ungulas,
Per carceralem stipitem,
   Per fragmen illud testeum,
Quo parta creuit gloria,
Per quem trementes posteri
Exosculamur lectulum.
   Miserere nostrarum precum,
Placatus ut Christus suis
Inclinet aurem prosperam,
Noxas nec omnes imputet.
   Si rite solemnem diem
 ueneramur ore, pectore,
Si sub tuorum gaudio
uestigiorum sternimur.
   Paulisper huc tu illabere,
Christi fauorem deferens,
Sensus grauati ut sentiant
Leuamen indulgentie.


Idem de hymno sanctorum XuIII martyrum Cesar-Augustanorum


Bis nouem noster populus sub uno
Martyrum seruat cineres sepulcro
Cesaraugustam uocitamus urbem
   Res cui tanta est.
Plena magnorum domus angelorum,
Non time mundi fragilis ruinam,
 Tot sinu gestans simul offerenda
   Munera Christo.
Cum Deus dextram quatiens coruscam,
Nube subnixus ueniet rubente,
Gentibus iustam positurus equo
   Pondere libram.
Orbe de magno caput excitata
Obuiam Christo properanter ibit
Ciuitas queque pretiosa portans
   Dona canistris.
Afra Carthago tua promet ossa,
Ore facundo Cypriane doctor;
Corduba Ascisclum dabit, et Zellnm,
   Tresque coronas.
Tu tribus gemmis diadema pulchrum
 Offeres Christo genitrix piorum,
Tarraco, intexit cui Fructuosus
   Sutile uinclum.
Nomen hoc gemme strophio illigatum est;
Emicant iuxta lapides gemelli,
Ardet et splendor parilis duorum
   Igne corusco.
Parua Felicis decus exhibebit
Artubus sanctis locuples Gerunda,
Nostra gestabit Calagurris ambos,
   Quos ueneramur.
Barchinon claro Cucufate freta
Surget, et Paulo speciosa Narbo,
Teque prepollens Arelas habebit,
   Sancte Genesi.
 Lusitanorum caput oppidorum
Urbs adorate cineres puelle
Obuiam Christo rapiens, ad aram
   Porriget ipsam.
Sanguinem Iusti cui pastor heret,
Ferculum duplex, geminumque donum
Ferre Complutum gremio iuuabit.
   Membra duorum.
Ingeret Tingis sua Cassianum,
Festa Massylum monumenta regum,
Qui cinis gentes domitas cegit
   Ad iuga Christi.


Idem post pauca.


Hoc colunt ciues, uelut ipsa membra
 Cespes includat suus, et paterno
Seruet amplectens tumulo beati
   Martyris ossa.


Idem in fine eiusdem passionis.


Nos pio fletu, date, perluamus
Marmorum sulcos, quibus est operta
Spes, ut absoluat retinaculorum
   uincla meorum.
Sterne te totam generosa sanctis
Ciuitas mecum tumulis, deinde
Mox resurgentes animas, et artus
   Tota sequeris.


Idem in fine passionis sancte Agnetis.


O uirgo felix, o noua gloria,
Celestis arcis nobilis incola,
 Intende nostris colluuionibus,
uultum gemello cum diademate;
Cui posse soli Cunctiparens dedit
Cum uel ipsum reddere fornicem.
Purgabor oris propitiabilis
Fulgore nostrum si iecur impleas.
Nil non pudicum est, quod pia uisere
Dignaris, almo uel pede tangere.


Idem in hymno beatorum martyrum, Fructuosi episcopi Tarraconensis, et Augurii atque Eulogi diaconorum.


   Tum de corporibus sacris fauille,
Et perfusa mero leguntur ossa,
Que raptim sibi quisque uindicabat.
   Fratrum tantus amor domum referre
 Sanctorum cinerum dicata dona,
Aut gestare sinu fidele pignus.
   Sed ne relliquias resuscitandas,
Et mox cum Domino simul futuras,
Discretis loca diuidant sepulcris,
   Cernentur niueis stolis amicti,
Mandant restitui, cauoque claudi
Mixtim marmore puluerem sacrandum.
   O triplex honor, o triforme culmen,
Quo nostre caput excitatur urbis,
Cunctis urbibus eminens Iberis!
   Exsultare tribus libet patronis,
Quorum presidio fouentur omnes,
Terrarum populi Pyrenearum.


Idem in passione sancti Cassiani Forocorneliensis.


   Hic mihi, cum peterem te, rerum maxima Roma,
Spes est oborta prosperum Christum fore.
   Stratus humi, tumulo aduoluebar, quem sacer ornat
      Martyr dicato Cassianus corpore.
   Dum lacrymans mecum reputo mea uulnera, et omnes
uite labores, ac dolorum acumina,
   Erexi ad celum faciem; stetit obuia contra
Fucis colorum picta imago martyris,
   Plagas mille gerens, totos lacerata per artus.


Idem post pauca.


   Aedituus consultus ait: Quod prospicis, hospes,
Non est inanis, aut anilis fabula.
    Historiam pictura refert, que tradita libris,
ueram uetusti temporis monstrat fidem.


Idem in fine eiusdem passionis.


   Hec sunt que liquidis expressa coloribus, hospes,
Miraris: ista est Cassiani gloria.
   Suggere, si quod habes iustum, uel amabile uotum,
Spes si qua tibi est, si quid intus estuas.
   Audit, crede, preces martyr prosperrimus omnes,
Ratasque reddit, quas uidet probabiles.
   Pareo, complector tumulum, lacrymas quoque fundo,
Altar tepescit ore, saxum pectore.
   Tunc arcana mei percenseo cuncta laboris;
 Tunc quod petebam, quod timebam murmuro.
   Et post terga domum dubia sub sorte relictam,
Et spem futuri forte nutantem boni.
   Audior, Urbem adeo, dextris successibus utor;
Domum reuertor, Cassianum predico.

Fortunatus similiter sanctos, et eorum memorias laudando et honorando, suis deuote et fideliter se orationibus commendantes posse adiuuare et credidit, et docuit. Hinc de basilica sancti Gregorii enarrans ait:

Qui uirtute potens Orientis in axe sepultus,
   Ecce sub occiduo cardine prebet opem.
Ergo memento preces, et reddere uota, uiator,
   Obtinet hic meritis quod petit alma fides.


Idem de sancto Mauricio, et suis commilitonibus.


 Fortunatus enim per fulgida dona Tonantis
   Ne tenebris crucier, queso, feratis opem.


Idem de sancto Medardo.


Hec pie pauca ferens ego Fortunatus amore,
   Auxilium posco, da mihi uota, precor.


Idem in epitaphio Gregorii episcopi ciuitatis Lingonice.


Si queras meritum, produnt miracula rerum,
   Per quem debilibus fertur amica salus.


Idem in epitaphio Caletrici Chartetici episcopi ciuitatis Carnotene.


Hec qui, sancte Pater, pro magnis parua susurro,
   Pro Fortunato, queso, precare tuo.


Idem de Gregorio episcopo Turonense.


 Martini meritis per tempora longa, Gregori,
   Turonicum foueas pastor in urbe gregem;
Conciliis sacris sis norma et uita priorum,
   Exemploque tuo crescat adeptus honor.
Lumen apostolicum populis tua lingua ministret,
   Et celi donum te radiante micet.

Legimus etiam electos Domini per priorum merita sanctorum Dominum exorasse, sicut in Daniele memoratur de Azaria ita orante: Ne, quesumus, tradas nos in perpetuum propter nomen tuum, et ne dissipes testamentum tuum, neque auferes misericordiam tuam a nobis propter Abraham dilectum tuum, et Isaac seruum tuum, et Isrel sanctum tuum, quibus locutus es, pollicens quod multiplicares semen eorum  sicut stellas celi, et sicut arenam que est in littore maris . Quod procul dubio nullatenus fecissent, nisi, diuino reuelante Spiritu, certissime cognouissent plus apud Dominum ualere sanctos, deposita corruptibilis et mortalis sarcina carnis, ei inseparabiliter adherentes, quam alios in hac adhuc erumnosa uita degentes, ubi caro concupiscit aduersus spiritum, et spiritus aduersus carnem; quos licet perfecti sint, terrena tamen aggrauat ac deprimit habitatio, et de semetipsis semper debent esse solliciti. Unde Apostolus queritur, quamuis eum spes future consolatur libertatis, dicens: Condelector enim legi Dei secundum interiorem hominem. uideo autem aliam legem in membris meis repugnantem legi mentis mee, et captiuantem me in lege peccati que est in  membris meis. Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Non solum autem diuersis uiuorum necessitudinibus intercessione sanctorum a Domino mirabiliter et presentialiter succurritur, uerum etiam defunctis fidelibus, iuxta eorumdem memorias humatis, diuina credimus et legimus prestari suffragia, his uidelicet qui hoc per corpus ante parauerunt et promeruerunt, ut et sacrificia et orationes atque eleemosyne que pro eis ab Ecclesia uel ab amicis quibuslibet superstitibus fiunt, ipsis post obitum ualeant proficere. Unde Augustinus in libro de cura pro mortuis gerenda ad Paulinum episcopum. »Scripsisti mihi querens a me utrum prosit cuique post mortem quod corpus eius apud sancti  alicuius memoriam sepelitur.« Et post pauca: »Nam dicis uideri tibi non esse Inanes motus animorum religiosorum atque fidelium pro suis ista curantium. Adiungis etiam uacari non posse, quod uniuersa pro defunctis Ecclesia supplicare consueuit: ut hinc et illud coniici possit, homini prodesse post mortem si fide suorum humando eius corpori talis prouideatur locus, in quo appareat opitulatio, etiam isto modo quesita, sanctorum. Sed cum hec ita sint, quomodo huic opinioni contrarium non sit quod ait Apostolus: Omnes astabimus ante tribunal Christi, ut referat unusquisque secundum ea que per corpus gessit, siue bonum siue malum , non te satis uidere significas. Hec quippe apostolica sententia ante mortem admonet fieri, quod possit prodesse  post mortem; non tunc quando iam recipiendum est quod quisque gesserit ante mortem. uerum hec ita soluitur questio, quoniam quodam uite genere acquiritur, dum in hoc corpore uiuitur, ut aliquid adiuuent ista defunctos; ac per hoc secundum ea que per corpus gesserunt, eis que per corpus religiose pro illis facta fuerint, adiuuantur. Sunt enim quos nichil omnino adiuuant ista; siue pro eis fiant quorum tam mala sunt merita, ut neque talibus digni sint adiuuari: siue pro eis quorum tam bona, ut talibus non indigeant adiumentis. Genere igitur uite, quod gessit quisque per corpus, efficitur ut prosint uel non prosint quecunque pro illo pie fiunt, cum reliquerit corpus. Nam meritum per quod ista prosint, si nullum  comparatum est in hac uita, frustra post hanc queritur uitam. Ita fit ut neque inaniter Ecclesia uel suorum cura pro defunctis, quod potuerit, religionis impendat; et tamen ferat unusquisque secundum ea que per corpus gessit, siue bonum siue malum, reddente Domino unicuique secundum opera eius. Ut enim hoc quod impenditur, possit ei prodesse post corpus, in ea uita acquisitum est quam gessit in corpore.« Et post multa: »Prouisus sepeliendis corporibus apud memoriam sanctorum locus, bone affectionis humane est erga funera suorum: quoniam si nonnulla religio est ut sepeliantur, non potest nulla esse quando ubi sepeliantur attenditur. Sed cum talia uiuorum solatia requiruntur, quibus eorum pius in suos animus appareat, non uideo que sint  adiumenta mortuorum, nisi ad hoc ut dum recolunt ubi sint posita eorum quos diligunt corpora, eisdem sanctis illos tanquam patronis susceptos apud Dominum adiuuandos orando commendent. Quod quidam facere possent, etiamsi talibus locis eos humare non possent.« Et mox: »Cum itaque recolit animus ubi sepultum sit karissimi corpus, et occurrit locus nomine martyris uenerabilis, eidem martyri animam dilectam commendat recordantis et precantis affectus. Qui cum defunctis a fidelibus karissimis exhibetur, eum prodesse non dubium est iis qui, cum in corpore uiuerent, talia sibi post hanc uitam prodesse meruerunt.« Idcirco, ut arbitror, Ambrosius suum fratrem Satyrum, quem nimium dilexerat, iuxta sanctum martyrem uictorem sepeliuit, de quo tres libros  edidit egregios: unum de eius planctu, alteros duos consolatorios de resurrectione et paradiso. Cuius epitaphium hoc dictatur tetrasticho.

Uranio Satyro supremum frater honorem
   Martyris ad leuam detulit Ambrosius.
Hec meriti merces ut sacri sanguinis humor
   Finitimas penetrans alluat exuuias.

Concordat autem huic rationi quod legitur in libro Regum, cadauer cuiusdam hominis, ut ossa Elisei prophete tetigerit, statim fuisse resuscitatum. Ita enim ibi continetur: Mortuus est ergo Eliseus et sepelierunt eum. Latrunculi quoque de Moab uenerunt in terram in ipso anno. Quidam autem sepelientes hominem uiderunt latrunculos et proiecerunt cadauer in  sepulcrum Elisei, quod adhesit, et tetigit ossa Elisei, et reuixit homo, et stetit super pedes suos . His ergo omnibus superius comprehensis, certissime et euidentissime patet picturas sanctas, et sanctam Domini crucem, et sacras electorum Dei reliquias dignis et congruis honoribus a catholicis et orthodoxis in Deo et propter Deum uenerari oportere, non ut sacrificando eis diuinus honor, et cultus soli Deo omnium creatori debitus sit a quoquam deferendus, sed ut in eius amore, honore, laude, et gloria sua sancta, insignia, et uenerabilia uasa, prout decet, singula eorum ab omnibus fidelibus et religiosis salua fide et non ficta honorentur et amplectantur. Ille uero Eunomianus et uigilantianus, omnium sanctorum  aduersarius et blasphemator, inimicus crucis Christi, sancteque eius destructor et conflator imaginis, ac per hoc gradatim ascendens, incarnationis et passionis eius derisor et contemptor. Ubicunque enim Crucifixi sacram intuetur effigiem, suos stringens oculos osque buccis contorquens tumentibus subsannando et cachinnando perstrepit atque clamat: Ecce Christus mortuus, et tortus. Quem ob hoc Iudei pre ceteris in hac regione collaudant, omnibusque proferunt; et quia in nullo ab eorum traditione et religione dissonat, sapientissimum eum Christianorum uocant, quos ueluti imperitos et inscios ab eo discere et suos fieri discipulos deridendo et insultando exhortantur; ipso nichilominus uicissim eos, et maxime suos affines Saracenos, nimiis hyperbolicisque  perbolicisque efferente preconiis. Hic igitur tantum et taliter sancte et catholice fidei et sane doctrine obstinatissime resistens, et contra hanc procacissime garriens et contendens, ut peruersissimus schismaticus, prauissimusque hereticus corripiendus; et quasi uas inutile amarissimo felle, et ueneno lethifero plenum, apostolice et canonice auctoritatis preualida conterendus, imo confringendus est uirga. Ut enim cetera omittam, quomodo aut qualiter episcopus crucem Domini abhorrens, conculcans, uiolans, ac destruens ecclesiastica officia, hoc est baptizare, chrisma conficere, manus impositionem, benedictionemue aliquam dare, aut quaslibet facere consecrationes, aut missam celebrare sine illius inscriptione salutiferi potest signaculi, sine quo ista omnia sacra  rite ac illibate peragi nequeunt? Hinc sanctus Augustinus ait in expositione Euangelii secundum Ioannem: »Postremo quid est quod omnes nouerunt signum Christi, nisi crux Christi? Quod signum nisi adhibeatur siue frontibus credentium, siue ipsi aque ex qua regenerantur, siue oleo quo chrismate ungantur, siue sacrificio quo aluntur, nichil eorum rite perficitur. Quomodo ergo per id quod mali faciunt, nichil boni significatur, quando per crucem Christi quam fecerunt mali in celebratione sacramentorum eius, bonum nobis omne signatur?« Quomodo, inquam, inter Christicolas ueraciter poterit reputari, dum ea que catholica exercet Ecclesia refutat ac detestatur? In litaniis enim et in ceteris Ecclesie officiis nullum sanctorum uult memorare, aut nominare,  uel eorum anniuersaria celebrare festa, sed uelut uanam obseruationem et inutilem consuetudinem despiciens, omnia pretermittit. Ne quasi per eorum intercessiones aliquid a Deo postulare uideatur, quibus seipsum prefert, illorum reliquias ossibus pecorum, aridisque lignis ac lapidibus comparando, lampades cereosque in Ecclesia per diem lucere, oculosque orando ad terram inclinare prohibet, quasi Deus ubique non esset, et quasi hoc humilitatis ac deuote orationis indicium fore non uideretur. Cum in Euangelio de publicano legitur: Nec oculos audebat ad celum leuare . Stephanusque pro lapidantibus se orans genua posuit in terram . Sed et Paulus Simone Mago a  demonibus in era subuecto pronus ad terram orasse describitur. Hec autem interim dixisse sufficiat. Cetera uero quam plurima que per alios fideles homines et ueraces ab eo prolata audientes et nobis renuntiantes didicimus, tam impia et tam sacrilega habentur, ut animus Christianus uel ea litteris tradere, uel aliis referre recuset et expaueat. Idcirco illa scribere omittentes ad uerba, tantummodo sue epistole respondere curauimus. Propter istam autem insanissimam peruersitatem renuit ad conuentum occurrere episcoporum, uocans illorum synodum congregationem asinorum. Sed illi nimium patientes,  hec diutius dissimulare non debuerant; neque ad damna animarum cumulanda et cancrum mortiferum nutriendum, tali erat parcendum homini, qui, ut ait Apostolus, Deo non placet, et omnibus hominibus aduersatur. Ego uero ob diuine crucis contemptum zelans, et zelando commotus, blasphemiamque sanctorum surda aure transire nequiens, quia membrorum despectus ad capitis sui redundat iniuriam, eo dicente: Qui uos spernit, me spernit . Hec pauca de sanctis libris assumens, collegi, si necesse fuerit ad resistendum diabolo, Christo opitulante, his alia, prout ipse dederit, adiuncturus.





DUNGALI CARMINA.




CARMINA I, II, III, Iu. DE CAROLO MAGNO.






u. uersus ad ecclesiam.


Hec est mira domus uario depicta metallo,
   Nobilis in clero, dogmate clara pio.
Auro tecta nitent, paries argenteus albet,
   Ex nitido pressa marmore terra gemit.
Hec formosa domus, uictor cognoscere debes,
   Corpora sanctorum continet una trium.



uI. uersus ad fontes.


Hic fons irriguus uitalia dona ministrat,
   Et renouans populos mittit ad astra Deo.
 En ibi Christus adest, qui primi fontis origo
   Abluit omne scelus, purgat et omne nefas.
Currite nunc, pueri, ad latices undasque sacratas
   Sordibus immersis munera ferte Deo.



uII. uersus ad fenestram.


Ne Dauid grabatum tentator callidus intret,
   Signetur Domini ista fenestra manu;
Quadrus euangelii defendat numerus omne
   Corpus et interius cunctipotens animam.



uIII. uersus ad ostium.


Qui Aegyptios agni dudum de sanguine postes
   Signauit, nostros signet et ipse Deus.



IX. uersus ad ministerium.


Qui ex duro latices iussit producere saxo,
   Hic iubeat purum fundere sepe merum.
Sit tibi summa salus semper sine fine beata,
Hoc optat Martin uestreque salutis amator,
Assiduis Dominum precibusque poposcerit almum.
Aeternamque simul faciat te sumere palmam
Pectore nam puro Dominum portare memento
Ut illum ualeas rectorem semper habere, etc.



X. Epitaphium Folradi .


Felix illa hominum est mors et pretiosa bonorum,
   Gloria quam sequitur, uita, salusque, quies.
Qui patriam repetunt linquentes extera mundi,
   Post miseros luctus gaudia longa tenent.
Ex quorum numero clarus iam iure sacerdos
   Corpore deposito hoc iacet in tumulo.
Clarus qui meritis uite, spe, nomine fulsit,
   uirtutum radiis, splendor ubique suis.
Qui probitate pater fuit omnibus atque magister,
   Illos arte monens, hos pietate regens.
Ecclesie cultor, fautor peregrum, ultor egentum.
   Proderat ore cunctis hic pietate pari:
Eloquio dulcis, factis probus, ore serenus,
    Pectore nectareo, promptus ad omne bonum.
Sed quia certum est te palmam meruisse patrone,
   Pro peregrino me posco precare tuo.



XI. Epitaphium Fardulfi .


Qui pietate pater, pastor, curaque magister,
   Tranquillus, placidus, promptus ad omne bonum,
Ecclesie cultor, largus miserator egenum
   Fardulfus fuerat; hoc iacet in tumulo,
In hac ede Dei tolli qui nomine claro
   Aeternis meruit laudibus et precibus.



XII. Alii uersus.


 Egregii proceres Clotharius ac Dagobertus,
Filius et pater hic memorantur laude perenni.
Sed magis ecclesiam ditauit hanc Dagobertus
Cum Nanthilde sua quem exornant aurea busta.



XIII. Item alii uersus.


Effigies regum hic et nomina clara refulgent
Precipui Caroli et Pippini fortis alumni,
Optimus Augustus summo quo patre coruscat
Cesar, quem peperit Berta pulcherrima mater.



XIu. Epitaphium Pippini regis Italie.


Hoc iacet in tumulo Pippinus rex uenerandus,
   Hesperiam rexit, hoc iacet in tumulo.
Francia quem genuit pulchra pietate repletum,
   Nunc tenet Hesperia Francia quem genuit.
Nobilis in genere, pulchra de stirpe coruscans,
   Quem genuit Carolus nobilis in genere.
Nubila cuncta fugans mundi properauit ad ethra,
   Nunc sine fine manet nubila cuncta fugans.
Deque sua facie superabat lilia pulchra,
   Fulsit clara dies deque sua facie,
Nobilior meritis quam quis ualet ore referre,
   In specie pulcher, nobilior meritis.
 Unus amor populi, uirtus, pax omnibus una,
   Dilexit cunctos unus amor populi.
Rex bonus et placidus, nulli pietate secundus,
   Iure alios rexit rex bonus et placidus.
Cuius ab ore pio populus sua uota metebat,
   Suauia cuncta bibit cuius ab ore pio.
Raptus ab orbe fuit cito pastor largus egentum
   . . . . . . Raptus ab ore fuit.



Xu. Epitaphium Motharii.


Qui manibus librum, lector, comprenderis istum
   Hic precepta Dei discere sacra potes.
Scriptorem forsan operis si noscere curas,
   Illius nomen nolo latere tibi.
 Edidit hunc librum Motharius ipse sacerdos,
   Conscripsit digitis hoc opus ex propriis,
Atque in honore dedit sancte sacer ille Marie,
   Ut posset requiem prendere perpetuam.
Quisquis es, o lector, librum qui legeris istum,
   Det sibi dic Dominus perpetuam requiem.



XuI. Item aliud.


Hoc recubat tumulo Motharius ille sacerdos,
   Qui prius in mundo uixit amore pio.
Felix ille fuit, mundi terrena reliquit,
   Eligit et sanas discere litterulas,
Plenius ut Domini potuisset dicere iussa,
   Ante fuit humilis plenus amore Dei.



XuII. Epitaphium Dungali.


Quisquis es hunc cernens titulum, dic pectore puro,
   Sit requies illi, lector opime, precor.
 Te precor, omnipotens quadrati conditor orbis,
   Dungalus ut uigeat miles ubique tuus,
Atque suum iugiter defendas corpus in euum,
   Ne lupus incautum dilacerare queat.
Sidereum ut ualeat rite comprendere Olympum,
   Cum sanctis uitam participare queat.
Querere diuinum non cessat nocte dieque
   Auxilium, ut poscit uincere cuncta mala.
Diuitias uarias temnit mundi perituri,
   A mundi curis libera corda uehit,
Atque regit propriam iusto moderamine carnem,
   Pro carnis uitio ne pereat anima.
Mortiferasque rogat mundi contemnere pompas,
   Celestis regni querere lucra rogat.
In Domini meditans toto conamine lege,
    Et seruit Domino mens pia iure suo.
Discipulos proprios illustrat lumine sacro,
   Ceu posita in celso clara lucerna loco.
Scripturas promit casto de pectore sacras,
   Edocet infirmos et ualidos pariter.
Lacte rigans pueros, et dat capientibus escam,
   Hinc lac ut capiant, inde cibum pariter.
Ceu pia mater alit natos cum mente benigna,
   Escam grandeuis, lac rudibus tribuens.
Plura quid enumerem sanctis uirtutibus istis?
   Dicere quas nequeo, scribere nec ualeo.
Pectore si fluerent uerba ceu flumina nostro,
   Nec sic sufficerem digna referre tibi.
Sis sanus, uigeas, opto, per tempora longa,
   Perpetuam requiem det tibi, posce Deo.
 Soluitur incertis mundus cum casibus iste,
   Et genus humanum pessima mors perimit,
Cum uenit extremum, nil prosunt tempora longa,
   De mortis nullus lege solutus adest.



XuIII. Epitaphium Authelmi monachi.


Authelmi monachi busto sunt membra sub isto,
   Mors inimica annis quem tulit in teneris.
Principio uite felix terrena reliquit,
   Despexit mundum, nunc super astra micat.
Nobilis in genere, placidus, bonus, omnibus equus.
   Nobilior meritis, quam ualet ore loqui.
 Atque fuit sapiens, humilis, pietate repletus,
   Ingenio fortis, fulsit in orbe potens.
Quisquis, o lector, titulum qui perlegis istum,
   Perpetuam requiem det sibi, posce, Deus.




ANNO DOMINI DCCCXXuI.
S. ADALHARDUS ABBAS CORBEIENSIS IN GALLIA.





NOTITIA HISTORICA IN S. ADALHARDUM.


 1. Adalhardus patrem habuit Bernartum seu Bernardum, Caroli Martelli filium, Pippini regis fratrem, patruum Caroli Magni; quem Bernardum quidam ex legitima coniuge, alii ex concubina progenitum aiunt. Horum fundamentum est, quod Carolus Martellus in regni diuisione nullam rationem habuit nisi Carolomanni, Pippini et Grifonis; habiturus etiam Remigii, Hieronymi et Bernardi, si, eque ut illi, legitimi fuissent. Hic est Bernhartus, Caroli Magni patruus, qui una cum Carolo ipso in Italiam »per montem Iouis cum una parte exercitus« profectus est contra Desiderium Langobardorum regem anno 773, testante Eginhardo: quique inter fratres conscriptos monasterii Sancti Galli numeratur. Uxoris nomen genusque, ex qua filios tres, Adalhardum, Walam et Bernarium; et filias duas, Gundradam et Theodradam, suscepit, hactenus discere non licuit. Saxonicam eam fuisse inde colligo quod Radbertus in lib. I de uita Wale abbatis, cap. 12, tradit, Walam  »ex genere Saxonum« fuisse: quod cum de paterna stirpe dici non possit, de materna interpretandum est. Eorum fratres patrueles ex Hieronymo fuere sanctus Folcuinus Morinorum episcopus, et Fulradus abbas monasterii Sancti Quintini. De sancto Folcuino infra suo loco.

2. Adalhardum in Belgii uico, uocabulo Hustia , natum esse tradunt Meierus, Molanus, Ioannes Cosinus, et si qui alii. Qui locus exstat in diecesi Tornacensi prope Aldernandum  oppidum, sancti Adalhardi fonte et cultu celebratus. Illud tamen mouet quod Hustie non per Adalhardum, sed per Conradum comitem, in possessionem Corbeiensis monasterii uenisse memoratur. Nam in quodam recentiori chronico ms. eius monasterii lego, Odonem ex abbate Corbeiensi Bellouacensem episcopum, pactione facta cum Aginelmo Tornacensi episcopo, »ecclesiam de Hustia construxisse anno 874, in honorem apostolorum Petri et Pauli,  ea conditione ut Corbeiensis iurisdictionis remaneret, sacrumque oleum et chrisma singulis annis episcopus Tornacensis donaret.« Tum subduntur hec uerba: »Et hanc uillam de Hustia quidam Conradus comes superiori anno ecclesie Corbeiensi donarat.« Et tamen sancti Adalhardi patrimonium in Belgio plurimum fuisse docet nos idem chronicon, ubi de Hildeberto abbate: cuius tempore Nortmanni anno 882 Corbeiense monasterium, quod tum apud omnes celeberrimum erat, in multis diruisse; totumque patrimonium beati Adalhardi, uidelicet Biringuas, Montem-Aquarum, Gomplas, et Molas, cum adiacentibus castellis combussisse« feruntur; que uille omnes in Belgio site sunt. Biringue, uulgo Beringhen, in pago Leodicensi, uti et Montes-Aquarum, Montenac; Gomple et Mole in Brabantie pago dicto Campinensi. Alia plura in illis partibus  ad sanctum Adalhardum pertinuisse dicuntur: que omnia superiori seculo alienata, nescio an breui redibunt in possessionem abbatie Corbeiensis. Certe Adelhartus inter comites et primates Carolomanni in Austria regnantis ab Eginhardo recensetur ad annum 771, quod argumento est Adalhardum nostrum, qui tum comes erat, subfuisse regno Austrasiano, ad quod Belgica prouincia pertinebat.

3. uarias dignitates pie ac feliciter gessit uir sanctus, facta monastice uite professione. Fuit in primis abbas utriusque Corbeie, antique scilicet in Gallia et noue in Saxonia, cuius precipuus auctor fuit cum Wala fratre suo. Exstat in uetusto codice membraneo catalogus abbatum eius loci, desinens in Ratoldo abbate, cui alii abbates secunda manu additi leguntur.

4. Ad hec primus e nostris Adalhardus ad regni administrationem a Carolo Magno uocatus est, »ut regnum Italie, que sibi commissa fuerat, et eius  regem Pippinum iuniorem ad statum reipublice et ad religionis cultum utiliter, iuste atque discrete honestius informaret. Ubi tantam promeruit laudem, ut quibusdam, ita ut fertur, non homo, sed pro uirtutis amore angelus predicaretur,« inquit Radbertus, qui etiam egregium pape Leonis elogium de eo refert. Idem munus excepit Wala frater Adalhardi, eo missus a Ludouico Augusto una cum Gerungo ostiariorum magistro, »quorum consilio et in re familiari, et in negotiis ad regni commoda pertinentibus uteretur« Lotharius eius filius. Adalhardus ex Italia reuersus, »primus inter consiliarios« Caroli Magni habitus est, ut ex Hincmaro patet, eamque dignitatem retinuit Ludouico imperante, teste Paschasio in uite num. 52.

5. Preterea Romam a Carolo Augusto missus est ad Leonem papam anno 809, una cum Bernario Warmatiensi et Iesse Ambianensi episcopis, quibus socius etiam datus Smaragdus abbas monasterii Sancti Michelis in pago uerodunensi: ut contentio  de processione Spiritus sancti auctore Ioanne monacho Hierosolymitano exorta finiretur. Hec constant tum ex monumentis Conciliorum Gallie, tum ex collatione hac de re habita Rome, quam collationem scriptis mandauit Smaragdus, tum ex epistola Leonis ad Riculfum episcopum. Interfuit etiam abbas noster synodo Nouiomagensi ad Oesiam anno 814, ex Frodoardi lib. II, cap. 18.

6. Denique litterarum studiis non humanioribus modo, in quibus maxime pro tempore excelluit, sed etiam sacris addictus fuit. Qua in re erat »Patris Augustini uelut pedisequus operum clarissimus imitator;« ob id Aurelius Augustinus appellatus, ut memorat Paschasius in uite num. 14 et 21; qui et num. 18 adducit egregium specimen eius eloquentie et intrepidi zeli, fragmentum scilicet unius e multis epistolis Adalhardi, quas omnes excidisse  dolemus. Eiusdem librum de ordine palatii, etiam deperditum, laudat Hincmarus Rhemorum antistes in epistola de recta noui ac iuuenis regis Institutione, cap. 12, his uerbis: »Adalhardum senem et sapientem, domni Caroli imperatoris carne propinquum, et monasterii Corbeie abbatem, inter primos consiliarios primum in adolescentia mea uidi: cuius libellum de Ordine palatii legi et scripsi.« Exstat in Spicilegii tomo Iu liber de statutis monasterii Corbeiensis Adalhardi mandato conditus, in editis imperfectus interpolatusque sub hoc titulo: Breuis, quem Adalhardus ad Corbeiam regressus anno incarnationis  Domini 822, mense Ianuario, indictione 15, imperii uero gloriosi Ludouici Augusti 8, fieri iussit. In eodem codice membraneo, ex quo hec statuta descripta sunt, habentur Capitula domni Adalhardi abbatis de admonitionibus in congregatione, id est, ut quidem interpretor, summaria rerum quas monachis suis inter concionandum solebat inculcare. Postremo Frodoardus in Historie Rhemensis lib. III, cap. 23, testatur Hincmarum Odoni Beluacensi episcopo scripsisse »pro ratione lune paschalis, et lectione quam Adalhardus abbas inde composuit.«



STATUTA ANTIQUA ABBATIAE S. PETRI CORBEIENSIS QUAE MONACHIS SUIS PRAESCRIPSIT SANCTUS ADALHARDUS ABBAS.






CANISII MONITUM PRAEuIUM.

 Fragmenta Statutorum ueteris Corbeie, que nobilissimus ADALHARDUS, abbas sanctissimus, olim suis monachis cum ab exsilio reuersus fuisset anno Christi 822 prescripsit, e schedis membranaceis eiusdem abbatie chartarii eruimus, ea quidem tempestate exaratis, sed situ et mucore aliquantulum labefactatis, uisum subinde fugiebant characteres, adeo ut fere mihi diuinandum fuerit. uerba exsoleta et triuialia, que illa ferebat etas, elucidare opere pretium putaui, ne quid lectorem moraretur. Ceterum biographus S. Adalhardi B. Gerardus in capite 8 illorum cum laude meminit Statutorum, ad hunc modum: »Quam efficax fuerit  in dispositionibus ordinationis sue qui nosse uoluerit, in libro qui de his conscriptus est, legere poterit non sine grandi admiratione: ubi etiam prospiciet  quam sapienter a sapiente disposita fuerit domus Corbeiensis ecclesie.« Porro preter ea que a tenebris ac situ uindicaui fragmenta, superest duntaxat Index capitum numero 61. Edidit et alium librum egregius ille abbas ad regis animum Christianis moribus imbuendum, et aule ministros in suis quosque officiis recte ac prudenter instituendos continendosque, Hincmaro teste oculato in epistole 14 cap. 12: »Adalhardum senem et sapientem,« ait ipse, »domni Caroli Magni imperatoris propinquum, et monasterii Corbeie abbatem, inter primos consiliarios primum in adolescentia mea uidi. Cuius libellum de Ordine palatii legi et scripsi: in quo inter cetera continetur, duabus principaliter diuisionibus totius regni statum constare, anteposito semper et ubique omnipotentis Dei iudicio  , etc.«





[STATUTA ANTIQUA ABBATIAE S. PETRI. BREuIS quem ADALHARDUS ad Corbeiam regressus anno incarnationis Domini DCCCXXII, mensis Ianuarii, indictione Xu, imperii uero gloriosi Ludouici Augusti uIII, fieri iussit.]



[LIBER I.]



CAPUT PRIMUM.


Isti sunt prouendarii [a 1Kb] qui omni tempore equaliter et pleniter in nostris diebus esse debent. Et si unus ex eis mortuus fuerit, statim alter restituendus est, ut ille numerus semper sit plenus, et nullus amplius in illo numero addatur. Et quamuis modo sint alii clerici superflui, sicut est Sauaricus, et aliquanti alii ad illam cellam; uel laici aliqui, sicut ibi ad ipsam cellam, et sicut illi Winedi, et Geriola, et Bruningus Saxo, uel Germanus Bituradi, uel si alii adhuc mittantur clerici, uel laici; non tamen ad illum numerum CL adiungendi sunt; sed semper  separatim habendi, et tunc liberandi sunt secundum quod temporis ille qui preest eis, singulis dare iusserit. Isti uero CL uno semper tenore in nostris diebus liberandi sunt, sicut hodie per singulas officinas liberantur; alii sic, alii uero sic, quod ideo hic scribere necesse non fuit, quia ex usu quotidiano tam dantibus quam accipientibus notissimum est; et ipsi ministeriales habent inde singuli breues suos; id est, camerarius, cellerarius et senescalcus.

De clericis. Pulsantes XII, alii clerici uII. Ex his ad cellerarium II, ad lauendariam [b 1Kb] fratrum unus, ad curticulam abbatis unus, ad domum infirmorum  tres. Alie uero necessitates quas clerici facere debent, per pulsantes fiant. Et ideo necesse est ut tales ibi ponantur, qui omnes necessitates interiores facere possint, et de familia nostra sint; nec contradicere quidquam audeant, et iuxta quod esse potest ut officiales sint, et de ipso officio, uel religione sua, post prepositum et decanum, ad custodem sancti Ioannis respiciant: nec omnino sine custodia relinquantur, ne propter aliquam turpitudinem illorum religio monasterii blasphemetur.

Item de laicis. Matricularii [a 1Kb] duodecim, laici triginta. Ad primam cameram sex, sutores tres; caualarii duo; fullo unus. Ad secundam cameram quatuordecim. Ex his ad cameram unus; fabri grossarii sex; aurifices duo; sutores duo; scutarii duo;  pergaminarius unus; saminator unus; fusarii tres. Ad tertiam cameram, tres: ad cellarium et dispensam portarii duo; ad domum infirmorum unus, gararii duo; ad lignarium in pistrino unus; ad portam medianam unus; carpentarii quatuor; mattiones quatuor; medici duo; ad casam uassallorum duo. Isti sunt infra monasterium.

Isti uero extra monasterium. Ad molinum duodecim: ad piscariam sex; ad stabulum duo; ad hortos octo; ad Buriam [b 1Kb] septem; ad arboretam nouam duo; berbicarii duo; ad uiuarium quinque.



CAPUT II.

Isti autem sunt dies tredecim, in quibus eis propter amorem Dei et honorem sanctorum dierum, excepto prouenda sua, si non amplius, uel talis  consolatio danda est: id est inter duos, panis unus uassallorum talis qui fiunt ex modio uno triginta; et unicuique cuiuslibet generis pulmenti media libra: et unicuique plenus calix, si fuerit unde, de uino, sin autem de ceruisa fratrum. Natiuitas Domini, Theophania. Missa domne Balthilde; et ipso die de ministerio camerarii; Purificatio sancte Marie, die Dominica initium Quadragesime, Cena Domini, Pascha, Ascensio Domini, Pentecoste, Missa sancti Ioannis Baptiste, sancti Petri, sancti Martini, sancti Andree.

Similiter etiam isti sunt dies quibus eis ab opere Dominico [c 1Kb] parcendum est : Natiuitas Domini, S. Stephani, S. Ioannis, Natale Innocentium, Octaba  Domini, S. Theophanie, Missa domne Balthilde, Purificatio S. Marie, Primo die ieiuniorum Quadragesime, adeo ut spatium habeant confessiones suas renouare; Cena Domini, Parasceue, Sabbato sancto, Quarta feria in Pascha, Rogationes, triduo; Ascensio Domini, S Ioannis Baptiste, S. Petri, S. Marcellini, S. Firmini, S. Martini, S. Andree, uigilia Natalis Domini. Et illi dies de quatuor temporibus.



CAPUT III.

Hec sunt que clericis nostris canonicis supra scriptis, qui specialiter pulsantes dicuntur, dari debent. De uestimento: tunicas duas albas et tertiam de alio colore: et caligas quatuor, femoralia duo, soccos filtrinos [d 1Kb] duos, calcearios quatuor cum solis  nouis, exceptis denariis octo ad calceamentum, uuantos duos, mulfolas duas. Hec omnia anno. Cappam uero de sago, et pelliciam, cottum aut lectarium, siue sagum, in tertio anno accipiant. Ista omnia de illo uestimento debent accipere, quod fratres reddunt dum accipiunt nouum, et talia de his eligantur illis qualia inueniri possunt utiliora. Ceterum capelle, hroccus, siue cuculla de sago unde hroccus fieri possit, ad arbitrium prioris erit.



CAPUT Iu.

Constituimus ad hospitalem pauperum quotidie dare panes de mixtura [e 1Kb] factos, quadraginta quinque, librarum trium et dimidie, et de frumento uel spelta panes quinque, quales uassalli accipiunt, ut fiant simul quinquaginta. Ipsi uero panes isto modo partiantur,  ut duodecim pauperes, qui supra noctem ibi manent, accipiant singuli unusquisque panem suum, et in crastinum unusquisque ad uiaticum dimidium. Hospitalarii autem duo, qui ibi deseruiunt, de supra scripto numero unusquisque panem unum: nam panes quinque frumentacii debent partiri inter peregrinos clericos qui in refectorium ducuntur ad uiaticum, et infirmos qui ibi sustentantur: ipsam tamen distributionem panum arbitrio committimus hospitalarii; ea uidelicet ratione, ut si uenerit maior numerus pauperum, aut plus aut minus indigentes, sicut sunt inedia defecti, aut pueruli paruuli, ipse discernat, iuxta quod oportet. Quod si contigerit aliquo tempore minus uenire pauperes, ipse hospitalarius, et magister eius senior portarius, in memoriam  omnimodis habeant, quanto de supra scripto numero propter paucitatem uenientium minus dispensatur, ut iterum cum plures uenerint, quod remansit, dispensetur.

Ceteris uero pauperibus uenientibus, et eadem die recedentibus, solet dari quartarius, uel, sicut diximus, iuxta quod hospitalarius preuiderit in maiori uel minori numero aut necessitate compedire, companaticus, aut secundum consuetudinem, tribuatur.

De potu autem quotidie detur modius dimidius, id est sextaria uIII, de quibus diuiduntur sextaria quatuor inter illos duodecim supra scriptos, ita ut unusquisque accipiat calices duos. Ex aliis quoque quatuor sex dantur clericis, quibus pedes lauantur  a fratribus, unicuique calix unus, et Willeranno seruitori calix unus: quod residuum fuerit, in arbitrio hospitalarii relinquimus quomodo illud siue infirmis, siue aliis pauperibus diuidat. De uino autem erit in arbitrio prioris [a 1Kb] . Infirmorum autem necessitatem senior portarius debet iuxta possibilitatem prouidere, siue in cibo, siue in potu, in his rebus que hospitalario desunt ad opus infirmorum

Si contigerit uenire peregrinos de longinquis prouinciis, qui supra scriptum numerum excedant, portarius prouideat eis que necessaria sunt, ita ut non minuatur quidquam de his que quotidianis diebus deputata sunt.



CAPUT u.

Addimus etiam de companatico in cibos pauperum  ad pensas XXX, que dantur inter caseum et lardum, et modios XXX de leguminibus, quintam partem de decima quam accipit portarius a cellerario de anguillis, uel caseo recente, qui constitutus est dare de decem berbicariis, nec non et de illo qui de uillis dominicis datur in decimam. Similiter omnem quintam decime de pecudibus, id est, in uitulis, in berbicibus, uel omnibus que dantur de gregibus portario, etiam in caballis.

Insuper disposuimus dare ipsi supra commemorato hospitalario de omni argento quidquid ad portam uenerit quintam partem, per manus portarii senioris. De quo argento talem uolumus fieri dispositionem; ut non minus quotidie quam quatuor denarii dentur; et si minor fuerit numerus de ipsa quinta, quam  sufficere possit ad hanc distributionem quotidianam faciendam, abbas si uult suppleat aliunde; et si ultra creuerit, non subtrahatur. Ligna autem prouideat portarius pauperibus secundum consuetudinem, uel cetera que hic scripta non habentur: sicut sunt panni in lectulis, uel uasa, et cetera queque. Hec omnia supra scripta de his que ad portam ueniunt, propter illud supplementum argenti, sicut supra commemoratum est, dentur. Insuper accipiat hospitalarius a camerario uestimenta, uel calceamenta  fratrum uetera, pauperibus tribuenda secundum consuetudinem. Obsecramus igitur omnes quibus ordinatum fuerit officium in hoc monasterio, ut in largitate ac distributione Dei potius attendant uoluntatem, quam nostre parcitatis exemplum, quoniam unusquisque est pro se redditurus rationem.



CAPUT uI.

Ratio, uel numerus annone, seu panis, qualiter, uel unde, uel quantum ad monasterium debeat annis singulis uenire; uel qualiter custos panis illud debeat dispensare.

uolumus ut annis singulis ueniant de spelta bene uentilata atque mundata corbi DCCL, unusquisque corbus habens modia XII, bene coagitata et rasa, ad  istum nouum modium quem dominus imperator posuit. Et ueniat ipsa annona de ipsis uillis quas prepositus specialiter in ministerio habet, et si necesse fuerit de omnibus, sin autem de illis quibus ipse cum abbate considerauerit. Istum numerum ideo taliter ordinauimus, ut per dies singulos anni, qui sunt CCCLXu, semper duos corbos habeat; qui simul sunt corbi DCCXXX. Ideo autem XX addere fecimus, ut antea supercrescat quam deficiat. Et quamuis ipsa annona interdum melior, interdum deterior, et aliquando amplius, aliquando minus de farina reddere soleat; nos tamen mediocriter estimantes, speramus quod de illis duobus corbis semper decem haberi modii possint. Sic ergo singula modia XXX, panes CCC. Quia autem certi sumus quod omni  tempore non minus quam trecenti, et aliquid amplius, semper intus assidue manentes, et superuenientes in monasterio erimus, cum tamen modo non magis quam trecenti quinquaginta simus; nos tamen quia aliquando minus, aliquando amplius quam quadringenti fortasse sumus, ita ordinare uolumus ac si omni tempore quadringenti simus, ut ex eo quando minus quam quadringenti sumus, supercrescit, habeat unde abundanter dari possit quando amplius sumus. Raro tamen fit, quod amplius simus, cum hoc sepissime fiat quod multo minus quam quadringenti simus.

Addamus ergo ex eo quod de molinis uenit quotidie modia quatuor, et fiunt panes centum uiginti, iunge simul, et sunt panes CCCCXX. Ecce habemus  non solum ad quadringentos qui raro sunt, sed etiam quotidie ad uiginti supra, qui rarissime fiunt. Sed quia omnis substantia nostra, que per ministros nostros dispensanda est, semper magis uolumus ut supercrescat, quam deficiat: addimus adhuc ex eo quod de molinis uenit modium unum, et fiunt quotidie panes CCCCL, de molinis Xu. Collecto igitur numero per singulos dies fiunt in totum in anno modia u. CCCCLXXu; addamus etiam XX de illis molinis, et fiunt u. D. Ex quibus III. DCL de spelta; reliqua  uero I. DCCCL de molinis uenire debent. Quia ergo, sicut supra diximus, magis ut supercrescat quam deficiat, uolumus: idcirco primo corbos XX, et insuper quotidie panes supra illos CCCC prouendarios, et adhuc modia XXu addere fecimus; cum tamen, sicut supra dictum est, sepius minus quam aut CCCC, aut certe ultra CCCC, esse soleamus.

Et quia ad ipsum molinum, boues, porci, aues diuerse, canes et interdum caballi pascendi sunt, addamus adhuc de ipsis molinis modia CL, et fiunt in totum quod de molinis uenire debet, modia ducenta. Hec interim ita dicta atque seruata sint, quousque pariter considerare ualeamus, utrum addere aut subtrahere aliquid necesse sit. uerumtamen monemus atque obsecramus custodem panum, ut  quidquid exinde per mensuram uel numerum dierum septimanarum, uel totius anni mensium sciri potest, cum omni diligentia scire non negligat, quemadmodum cum tempus mutationis uenerit, nobis renuntiare sciat qualiter presentem annum administrando transeat. Et ut hoc leuius scire possit, separet inde primo illos prouendarios, qui per pensas semper equaliter et habentur et liberantur, quorum numerus semper equalis est; nisi forte aliquando minor: nam nunquam fit maior. Deinde perpendat panem fratrum, quando semel uel quando bis in die manducant, et ponat semper semotim illum qui ad illorum opus deputatus est, et consideret quantum eo tempore, quando semper semel, quantum eo, quando semper bis in die manducant,  et quantum in una septimana, in utroque tempore quando minime, et quantum in una, quando maxime impendit; et arbitremur prope eum inuenire posse, de quanto ualeat pane, uel modiis ad eorum opus transire.

In isto numero ponendi sunt omnes qui panem fratrum accipiunt, excepto hospites qui hunc quotidie non accipiunt. Obseruet autem ne tantum pariter de pane fratrum faciat, ut remanendi nimium obdurescat; quod si fecerit, eo tempore quando ille illum numerum probat, ipse panis tollendus est, et alter pro eo ponendus. Quia uero, ut diximus, modo semel, modo bis in die manducamus, et nunc plures, nunc pauciores sumus, et numerum nostrum quanti esse debeamus definire nunquam possumus; si ipse  aliam rationem meliorem ad hoc probandum inuenire potest, cum Dei gratia faciat.

Similiter de uassallis nostris; similiter etiam ad portam; quorum numerus certus esse non potest, si eodem sensu, quem supra diximus, per dies, per septimanas, per menses, quando minime, quando mediocriter, quando maxime dat, estimare ceperit, putamus eum omnino inuenire posse, unde per totum annum ualeat transire. Nam de pulsantis, de scholariis, de reliquis clericis, seu laicis nostris, uel extraneis, facile sciri potest qualiter eos liberare potest.

 Monemus etiam ut hoc considerare non negligat, quod panis ille qui datur, non ad unam mensuram omnibus, sed quibusdam maior, quibusdam uero minor datur. Et ob hoc necesse est, ut de singulis mensuris panum consideret, quanti de maioribus, mediocribus, uel minoribus, de uno modio fieri possunt. Et speramus quod hoc facto ei cuncta aperte patebunt.

Ecce ut potuimus, non ut ita semper tenendo firmemus, sed ut incipiendo probare ualeamus qualiter inantea tenere debeamus hoc quod ad monasterium de annona uenire debet, sub has diuisiones, quas supra posuimus, hoc bene inuenire posse speramus: id est, prima famulorum nostrorum, uel matriculariorum, qui semper equaliter habendi sunt; secunda  fratrum, tertia uassallorum, quarta hospitum, quinta pulsantium uel scholariorum, sexta singulorum huc illucque prouendariorum: ex quibus tamen, ut diximus, nullum qui semper equaliter habeatur definire numerum possumus.



CAPUT uII.

De molinis uel cambiis talis uolumus ut sit ratio. Primo ut unicuique molinario mansus, et uI bonuaria [a 1Kb] de terra dentur, quia uolumus ut habeat unde ea que ei iubentur perficere ualeat, et illam molturam saluam faciat: id est, ut boues et reliquam pecuniam habeat cum quibus laborare possit, unde et ipse, et omnis familia eius possit uiuere, porcos, aucas, et pullos nutrire, molinum componere, et omne matriamen, quod ad illud molinum emendandum  pertinet adducere, sclusam emendare, molas adducere, et omnia que ibidem ad habendum uel faciendum necessaria sunt, et habere possit et facere: et ideo nolumus ut ullum alium seruitium, nec cum carro, nec cum caballo, nec manibus operando, nec arando, nec seminando, nec messes uel prata colligendo, nec braces faciendo, nec humionem, nec ligna soluendo, nec quidquam aliud ad opus dominicum faciat, sed tantum sibi et suo molino seruiat. Porcos autem, aucas, et pullos quos de suo molino incrassiare debet, de suo nutriat; et oua soluat, et ea, ut diximus, que uel molino necesse est facere, uel que de molino debet exire, illa tantum studeat procurare. Quod uero supra diximus, ut II modiorum ad opus nostrum de molinis ad monasterium uenire debuissent,  non hoc ideo diximus ut illam aliam molturam ab illo granario separemus, sed ut ipse hoc anno probare studeat, utrum addere, uel subtrahere necesse sit, et ad tantos prouendarios, et ad ea opera que omni anno in monasterio fiunt: ut sunt uendemie, horti, prata et his similia, cum tanto numero per totum annum transire ualeat. uolumus etiam ut illa modia anteriora coram illis molinariis ad istum nouum modium estimare faciat, cum omni equalitate, quanta modia de illis faciant ista, et secundum hec modia quantum eis conuenit, sic soluant in antea eorum censum, siue de annona, siue de brace. uolumus  ut ipsi molinarii singuli integram causam habeant ad prouidendum cum rotis uI. Quod si noluerint habere uI, si medietatem de illa causa, id sunt rote III, non habeat nisi medietatem de illa terra, que ad illum mansum pertinet, id est bonuaria III, et socius eius alia III, et inter illos duos et integram molturam reddant, et integrum seruitium faciant, quantum ad illum unum molinum pertinet de opere, uel de sclusa, uel de ponto, uel de omnibus, quantum singulis molinis deputatum est.



LIBER II. Hec est ordinatio hortorum.



CAPUT PRIMUM.

 Ut fratres qui eos laborare debent, sine molestia, uel aliqua incommoditate inhonesta possint in eis officium sibi commissum ad communem explere utilitatem, constituimus ut mansiones, que ibi necessarie sunt, et sepes faciant quandocunque necesse fuerit, et emendent maiores de his uillis: ad primum ostium quod est iuxta uiuarium, de Waniaco, et Cipiliaco; ad secundum de uilla; ad tertium de Albiniaco et Cerisiaco: ad quartum de uernis, et Taziaco. Et idem ipsi dent, unusquisque ad hortum cui deseruit in tertio anno, aratrum I iugum cum amblacio et coniunclis, quando necesse fuerit; et in quarto erptiam [a 1Kb] in hortum excolendum semper ad Missam sancti Marcellini: et postquam tempus uenerit quo necessarium fuerit hortos a noxiis purgare herbis, id  est a medio Aprilis ad medium Octobrium, omnimodis absque negligentia uel aliqua substractione, semper finitis uiginti diebus, ueniat unusquisque de ipsis maioribus ad illum fratrem hortolanum, cui ipse adiutorium facere debet, uidere, et interrogare, quando necesse fuerit sarculatores in illo mittere.

Porricini autem et porri postquam transplantati fuerint, ascalonie quoque, allia atque cepe; hec tantum debent maiores quandocunque necesse fuerit, sicut dictum est, purgare; et quandocunque familia ad eamdem conuenerint purgationem, maior ipse per se, siue decanus, unus ex illis duobus omnimodis ibi sit ad prouidendum ut studiose et utiliter operarii expleant opus suum. Carra uero accipiant hortolani  de bura omni anno secundum consuetudinem. Omnia utensilia ferrea debent accipere a camerario, qui fabros prouidet secundum consuetudinem communem. Idem si fracta fuerint, ostendat illa camerario, et ipse faciat illa reparare, aut det illi aliud ferramentum, et recipiat illud fractum. Similiter quocunque modo necesse fuerit reparari ea, a camerario requirantur. Et unusquisque habeat ad hortum excolendum  siue ad alias necessitates explendas [b 1Kb] fossorios uI, bessos II, secures II, dolatoriam, taratra II, maius et minus; scalprum I, gulbium I, et falcilia II, falcem I, truncos II, cultrum I, serram I. Cetera autem uasa ad ipsum officium pertinentia, sicut sunt uanni, banste, uel alia quelibet huiusmodi, quandocunque uetera defecerint, dicat hortolanus abbati, et ipse det ei adiutorium unde possit alia acquirere.

Constituimus etiam illis dare ad conducendos homines, qui areas leuent in autumno, et plantationes primo tempore facere adiuuent: necnon et sarcolare herbolas in estate cum necesse fuerit, unicuique fratri hortolano per uices panes C prouendaricios, quos panes debet dare frater qui panem prouidet  fratrum; et non simul, sed iuxta quod hortolano necesse fuerit, sic distribuat dispensator illi ipsum panem, donec numerus, si necesse fuerit hortolano, completus fiat. Detur etiam unicuique hortolano a cellerario de ceruisa modium unum, eodem modo sicut et panis datur, id est non simul, sed per partes, quando et quantum hortolano necesse fuerit, et ipse eam requisierit, donec mensura predicta compleatur, et debet unusquisque modium unum accipere de legumine, et unicuique debent dari ab abbate solidi u per annum ad conducendos homines, sicut diximus; qui conductitii non sunt necessarii querere aliubi, nisi infra monasterium. De cetero unusquisque frater quidquid de horto suo potuerit acquirere supra seruidas [c 1Kb] , quas fratribus facere debent, pleniter  absque aliqua deminoratione deferant opportuno tempore abbati. Bouem disposuimos habere unumquemque suum, ut sine impedimento hoc solum excolant que ad hortos necessaria sunt. Hoc precipue commonemus hortolanos ut lucri facere aliquid turpiter, aut petere uicinos, omnimodis declinent.



CAPUT II.

De meiris [d 1Kb] in festiuitatibus sanctorum.

In natiuitate Domini III, in S. Stephani II, in S. Ioannis II, in natale Innocentium I, in S. Siluestri I, Octaua Domini I, in Theophania II, Octaua Epiphanie I, sancte Agnetis I, dedicatio S. Ioannis, et Balthildis I, Purificatio sancte Marie II, S. Agathe I, S. uedasti I, S. Gregorii I, S. Benedicti I, Annuntiatio S. Marie I,  Philippi et Iacobi II, S. Ioannis Baptiste I, S. Petri II, S. Pauli I, S. Martini I, S. Iacobi I, Dedicatio S. Petri I, Dedicatio S. Stephani I, S. Laurentii I, Assumptio S. Marie I, S. Bartholomei I, S. Ioannis I, Natiuitas S. Marie I, S. Matthei I, S. Mauritii I, S. Firmini I, S. Michelis I, S. Dionysii I, Simonis et Iude I, Omnium sanctorum II, S. Quintini I, S. Martini I, S. Cecilie I, S. Andree I, Fusciani et uictorici I, S. Thome I,  In Cena Domini II, in Sabbato sancto I, in sancto Pascha III, et per hebdomadam totam II, in Ascensione Domini II, in Pentecoste III, post uindemias I, dies Dominici XLuIII, sabbatum similiter, festiuitates sanctorum L.



CAPUT III.

Commemoratio de refectionibus quas cellerarius debet facere.

De curtilis unam pro Hilmerado episcopo, et fratre suo Hengario XuI Kal. Iunii. Altera autem pridie Nonas Iunii pro Herirardo et Gundradone XIII Kal. Maii [a 1Kb] Anniuersarius Iudit. Idibus Iunii Natiuitas Caroli regis XII Kal. Iulii anniuersarius Ludouici imperatoris.

In administratione autem refectorii interim quousque  aliter, sicut et in ceteris habitaculis nostris diximus, melius aliquid inuenitur, talis fortasse non inconuenienter debet seruari ratio. In primis cellerarius iunior omnibus fratribus geminam suam sub equali mensura anteponat. Deinde si propter aliquam necessitatem cuiuslibet temporis, hospitum, et inequalitatem eris, necesse fuerit, deputetur ei talis frater maturus, de cuius conscientia omnes securi sint, ut nulli quidquam debeat nisi legitima mensura addere, uel subtrahere. Si uero domnus abbas, aut prepositus, uel decanus, propter cuiuslibet infirmitatem, die, duobus, tribus uel aliquanto amplius ei potum mutare preceperit, non tamen ullo modo ipse iunior cellerarius, aut ille qui ei solatium prestat, aut alteri dare, aut ultra denominatos dies eidem  idipsum dando protendere presumat. Cetera autem omnia ad legitimam honestatem pertinentia, que uel causa hospitum, uel mense seniorum, uel generaliter fratrum omnium, administranda uel procuranda sunt, ad eiusdem curam iunioris cellerarii pertinere debent, ne aliquid ibi intrantes, exeuntes, aut commorantes, siue, ut dictum est, superuenientes in usu uel qualibet minus digna procurata munditia offendat. Ea autem que specialiter ad cocos pertinent, ipsi quidem cum summo studio eadem prouidere debent; tamen prefatus cellerarius nequaquam prefatam sollicitudinem postponere debet, sed semper caute prouidere et admonere, ne prefati coci ea que sibi commissa sunt nullatenus presumant, quousque hebdomada expleta, secundum quod Regula  precipit, uasa ministerii sui munda et integra restituant.

Senior autem cellerarius tam interius quam exterius, id est, uel in refectorio, uel in coquina, uel in his habitaculis, que ad coquinam pertinent, in omnibus et pro omnibus sollicitudinem gerat, ne quis ibi aliter agendo, loquendo intemperanter, uel se, uel ea que agit, tractare presumat, nisi secundum quod religioni nostre omnino conueniat. Nec querendum, nec exigendum ab eodem cellerario est, ut ipse ac si propria deuotione in preparandis pulmentis se ingerat, et prefatam sollicitudinem ob hoc  in aliquo postponat; sed potius secundum Regule auctoritatem aliud solatium, si opus fuerit, requirat, ut ipse quidem super hinc et inde ad ea que Dei sunt prouidenda liber remaneat. Hec non ideo dicimus, ut eius deuotionis quando absque offendiculo prefate sollicitudinis fieri potest, obsistamus, sed ne dum se in his que ad eum tempore non pertinent, ac si deuotius immergit, certam sibi impositam prouidendi necessitatem postponere presumat. Sed ne cellerarius dicat nescire se de quibus et in quibus prefati coci admonendi sint, ut agant, uel non agant.



CAPUT Iu.

Hec inter cetera principaliter obseruanda sunt. In primis de omni re, que ad hoc officium eo tempore  non prodest, ut silentium teneatur. Deinde ut ipsum silentium cum fructu alterius mercedis ab omnibus illis ibi seruari possit, psalmi sine intermissione cantandi sunt: et quandiu duo ex illis adsunt, nunquam iidem psalmi pretermittendi: et cum contigerit, ut aliqui ex ipsis propter quamlibet necessitatem administrandam longius discesserit, et ob hoc solus fortasse inchoatum psalmum cantare non poterit, mox ut reuersus fuerit in loco in quo ceteros psallentes inuenerit, ingrediatur, et cum eis, quandiu cum ipsis est, cantare studeat. Similiter quoque alter tertius, si inde decesserit, reuertens psallentibus se coniungat. Quod si etiam talis euenerit causa, sicut nonnunquam fieri solet, ut omnes quidem ita occupentur, ut nullus memoria cantando  percurrere liceat, mox ut quilibet uocauerit intermissum psalmum in loco quo eum dimiserit, repetat, et ceteri omnes quibus uacat cum eo pariter in laude Domini ora permoueant. Sed et si ita forte euenerit, ut nulli occurrat quo loco inchoatum psalmum dimiserit, ubi uicinius retro cecinisse memoria occurrit, ibi incipiat, et opus ceptum non negligant, quousque consummatis omnibus cum quibus et in quibus idem studium seruari potuit: et tunc singuli, prout ratio docet, ad ea que restant, seruato semper quantum possibile fuerit silentio, redeant. Sed ne cui nec propter priorem sermonem a mente ceciderint; idcirco breuiter repetimus tria esse, in quibus constant, id est, ut aut a necessariis tacere, aut necessaria dicere, aut psalmos  cantare. Sed et hoc nequaquam quasi propter seruandum ordinem negligendum est, cum fortasse idem ordo iuniores omnes, aut etiam minus sapientes, uel constantes, in coquina mittere poposcerit, ut pretermisso eodem loco aliquem iunioribus, senior constans addatur, qui et se, et ceteros zelo Dei ductus custodire studeat; et transacto seruitutis sue tempore, iterum ille, qui tunc propter talem rationem transitus est, mixtus cum senioribus ingrediatur, ac sic omni tempore omnimodis obseruetur, ut nunquam tantummodo siue propter defessam etatem fatui, siue propter iuuentutem minus  perfecti, illi solummodo mittantur, de quibus in nullo eiusmodi conseruandi iustitiam, fiducia habeatur, sed semper, ut premissum est, unus, aut duo ita maturi hebdomadis singulis mittantur, ut et interius uoluntas Dei, ut filii et exterius condigna semper sobrietas custodiatur.

At si quis docere uoluerit non ita oportere fieri, sed secundum ordinem quomodo per mensas sedent, ita semper ordo tenendus est, nequaquam ille audiendus est, sed fortiter cur aliter sentiat obiurgandus, et si non ab hac temeritate quiescerit, et patienter obediens fuerit, acrius cerceatur, quousque saniori consilio obediat. Hec idcirco propter simpliciores, uel quod maius est ut ita dicam, stultiores, sic aperte et multipliciter dicimus, ne  quis se de ignorantia excuset. Ut autem hec ita seruari possint, semper decanus et cellerarius per plures dies antea prouideant quomodo ista dispositio nullatenus turbetur, neque per occasionem infirmitatis alicuius, neque propter causam itineris, si euenerit, uel propter quamlibet nouam surgentem necessitatem, uel etiam propter domini abbatis aut prepositi quamcunque iussionem. His ita propter perpetuam custodiam premissis, illud quoque postponendum non est, ut cellerarius semper quando ei uacat, illas administrationes manu propria singulis anteponat; ne alter ei maius minusue quam debeat propter cuiuslibet gratiam dando excedat; et ipse que singulorum infirmitates, uel necessitates, scire debet, prout certa et recta necessitas poposcerit,  distribuat. Si uero ei non uacauerit, tunc ille, cui ipse iusserit, uice sua hoc faciat, cauens semper ne aliquod uitium ibi oriri incipiat.



CAPUT u.

De laicis autem hec est una et definita sententia, ut quandiu ibi aut pulmentaria preparantur, aut preparata ministrantur, siue quando fratres prius generaliter, siue quando postmodum reficiuntur, nullus ingrediatur. Si uero talia aliqua, aut prius preparanda, aut postmodum mundanda uel curanda fuerint, que laicis deputata sint, fenestra, aut ostium aut locus extra coquinam talis constitutus sit, ubi fratres uel preparanda suscipiant, uel mundana referant, ubi ea illi uel ponere, uel posita recipere possint, ut tamen nullam  occasionem, pro qua coquinam ingrediantur, habeant. De quibus hec interim memorie occurrit, ut sunt herbe cuiuslibet generis, unde pulmentarium fieri debeat, afferende, mundande, ordinande. Similiter pisces quando opus fuerit exenterandi, exquamandi; legumina diuersi generis lauanda uel preparanda, siue cetera, uel his similia, que tamen omnia extra coquinam in locis sibi deputatis plenissime et honestissime quoties necesse fuerit agere studeant, et in loco apto ubi a fratribus congrue suscipi possint, studiosissime ponere uel componere studeant: et tamen, ut dictum est, ab ingressu coquine predictis temporibus funditus abstineant. Ligna quoque similiter que comportanda,  scindenda, uel congrue preparanda sunt, per fenestram, ut diximus, aut per opportunum introitum ita abundanter immittantur, ut nec illis introire ad fratres, nec fratres ob hoc ad eos exire necesse sit: forsitan enim nec hec alicui tam multipliciter dicta increscunt, ut si nos magis eligimus singula, prout necessaria uidentur, singulariter ordinando dicere, quam alicui, ac si nesciat quid facere debeat, occasionem excedendi relinquere. Cellerarius autem hec omnia prout ei uacauerit diebus singulis, ne quod ibi uitium nascatur prouidere studeat, quousque Deo auctore, quidquid ibi rite et honeste agendum est, in consuetudinem ueniat, ut nullus quamlibet nouitius propter ignorantiam excedat. Idcirco autem hec omnia ad prouidentiam cellerarii flectimus,  quia ei nullum in ipso officio uel officina rebellem, aut contradicentem esse uolumus, aut permittimus: sed et si, quod absit, contigerit, ut ipse cellerarius senior, aut iunior, hec et his similia que ad hoc pertinent, caute non seruauerit, et secundo admonitus non se correxerit, ipse quidem si ad permanendum dignus non fuerit cum condigna inuectione exeat: ordo uero inconfusus et imperturbatus permaneat.



CAPUT uI.

Hec quoque breuiter de his que infra ecclesiam horis quibus opus Dei celebratur strictim commemoratis, salua ut semper et anteposita diligentiore, seu prestantiore, cui Dominus dederit, ratione uel ordine, hec non ab re adiungenda uidentur.  Si estiuum tempus fuerit, peractis his horis, post quas continuo in refectorio generaliter eundum est, oportet ut omnes cum silentio in ecclesia subsistant, quousque audito signo, caute reuerentiam Deo dantes exeant, et cum prefato silentio intrantes, et residentes, et exeuntes de refectorio, singuli ad ea que tunc secundum tempus ratio docuerit, uel iussum fuerit, attendant. Si autem hiems fuerit, et calefaciendi necessitas ingruerit, prout ei qui preest uisum fuerit, siue ante, seu post peractum officium aliquod interuallum fiat, quando se calefacere possint; sin autem, in ecclesia exspectent, ut supra. Hec etiam de his.

De dormitorio, in hoc omnia apud eos qui hoc digne intelligere uolunt, complecti possunt, quod  nullo tempore aliquid ibi inhonestum, uel inhoneste fieri debet: et ut aliqua ex his ad memoriam reducantur, per que cetera his similia nequaquam obliuiscendo contemnantur. Quando loqui licet, quia locutio semper ibi seruanda est, siue duo, seu tres, seu etiam plures, sicuti fieri solet quando de capitulo surgunt, coniungantur. Quando uero dormiendi tempus fuerit, siue in die, siue in nocte, sicut silentium funditus in ore, ita in incessu, ut nullus iniuriam patiatur, summa cautela esse debet. Nemo uestimenta sua excutere, nemo incaute ascendere, uel descendere de lecto debet, uel cetera his similia, que strepitu, uel cuiuslibet incommodo sonitum reddant, incaute agere debet; sed et omni  tempore, ut predictum est, omnis ibi cautela seruanda est, uel propter honestatem, uel propter infirmorum requiem, ne si forte aliquis ibidem necessitate coactus requiescere optat, alterius improbitate turbetur. Quod si aliquis etiam ad legendum in lectulo suo resederit, nequaquam alterum sibi ibidem ad colloquium coniungat: sed si necessitatem loquendi diutius habuerint, exeant foras, et ibi loquantur. Nam longe alterum ab altero positum propter sonum, nec duos consedentes uel stantes propter domus ipsius honestatem uel consuetudinem, colloquium habere nequaquam oportet. Hec etiam inter plurima cetera que in dormitorio seruanda sunt breuiter dicta, ne quasi pro nichilo a quibuslibet insipientibus, uel ultra quam debent prementibus  contemnantur, non solum a preposito, decano, seu ceteris decanis omni tempore non mediocriter, sed ab ipsis etiam circinnatoribus, horis quibus uacant fratres lectioni, obseruanda, et inuenta arctius castiganda sunt. In piselo uero, tempore quando illo uti necesse est, eadem pene in omnibus, excepto quod ad dormiendum pertinet, cautela et honestas seruanda est, que de dormitorio diximus, et si forte quedam ad eamdem domum specialiter pertinent, ut est de pannis infusis qui suspenduntur; de pigritantibus et somnolentis, et propter caloris suauitatem minus attente legentibus, et si qua his similia, ex usu quotidiano quid exinde faciendum sit nullus ignorat, qui huiusmodi ad prouidendum sollicitudinem impositam quamtulamcunque portat.  Cum uerbo hore incompetentes transierint, et tam colloquendi quam coniungendi tempus licitum aduenerit, semper tamen ibi, sicut et in ceteris omnibus locis, siue pauciores siue plures fuerint, in loquendo et agendo sepe commemorata honestas seruanda est; nec unquam postponenda, aut contemnenda.


De prouendariis.

De porta autem monasterii, uel que ad eam pertinent, idcirco inter hec que superius complexa sunt, nil inserere uoluimus, quia quecunque ad eam uel ministros eius pertinent de decimis, Domino insinuante per se semotim disponendum iudicauimus. Unde primo loco illud commemorandum est,  ut de prouendariis qui ibi seruire debent certa discretio seruetur, ut et sufficienter sint, et ultra quam necesse est nullo modo sint, quia ipsi de eadem decima et pascendi et uestiendi sunt ea mensura que eis competit; ita ut nec penuriam patiantur, nec aliqua superfluitate distendantur. uisum est igitur nobis in decem prouendariis ad eos qui hospites suscipere et eis seruire debent sufficere posse. Similiter ut ipsi prouendarii eadem qualitate et quantitate cibi et potus, sicut ceteri prouendarii nostri, sustententur: id est, ut pensam secundum ceterorum consuetudinem per mensem; similiter panem et potum secundum eorumdem consuetudinem accipiant: uestimenta autem et calceamenta, sicut supra dictum est, mensurate accipiant: ita ut nec nuditate,  nec aliqua turpitudine squaleant: nec tamen e contra ultra mensuram suam exigere presumant. Hec de prouendariis.

uidetur igitur nobis si omnis decima de omnibus et in omnibus, sicut constitutum est, datur, ut omnino ad omnes huiusmodi necessitates diuitum uel pauperum sufficere debeat: id est, uel de his que ad monasterium eleemosyne causa ecclesiis uel fratribus in diuersis corporalibus speciebus uel mobilibus rebus sponte condonamur. Similiter quidquid in diuersis laborationibus quolibet modo acquiritur, uel in uariis peculum generibus enutritur, uel in ipsis peculiis Deo dispensante sine humana prouidentia sponte producitur, ut est lac et lana. Similiter fenum, uel que in arboribus gratis nascuntur,  ut est pastio, uel diuersi generis fructus, quantum possibilitas admittit, data fuerint, secundum qualitatem uel quantitatem singularum rerum, iuxta quod tempus permiserit, sufficere possint. Et ut manifestius quod dicimus elucescat, primo de nostris uillis que in Ambianense, Atrapatinse seu Beluacense site sunt, pleniter omnia, sicut supra commemoratum est, dentur. Deinde si forte propter longiorem uiam possibilitas adducendi familie non fuerit, bonum exinde restat Domino insinuante consilium, ut propter hoc nec decima remaneat, nec ullum in pauperibus generetur peccatum.





SANCTI ADALHARDI EPITAPHIUM



Hic iacet eximius meritis uenerabilis abba
   Noster Adalhardus dignus honore senex.
Regia prosapies, paradisi iure colonus,
   uir caritate probas, moribus atque fide,
Quem sub tumulo recolis tu quisque uiator,
   Cerne quid es, quid eris, mors quia cuncta rapit.
Nam post octauas Domini hic carne solutus,
   Succedente die astra petiuit ouans.





CHARTAE CORBEIENSES.






ANNO DOMINI DCCCXXuI
ERMOLDUS NIGELLUS ERMOLDI NIGELLI CARMEN ELEGIACUM DE REBUS GESTIS LUDOuICI PII, AB ANNO 781 USQUE AD ANNUM 826, Quod primum edidit Ludou. Antonius Muratorius ex uetustissimo codice Cesaree uindobonensis bibliothece.





IN ERMOLDI PeMA MONITUM BOUQUETI.

 Legeram apud Petrum Lambecium, Commentar. de Bibliotheca Cesarea uindobonensi lib. II, cap. 5, in eadem bibliotheca exstare ms. codicem, Ermoldi Nigelli de rebus gestis Ludouici Pii pema continentem: quod quidem pema ipse Lambecius se editurum pollicebatur. At eius consilium mors peremit. Audiueram quoque Ioannem Benedictum Gentilottum eiusdem bibliothece prefectum id muneris in se recepisse; sed cum prelo paratum esset opus eum Romam euocatum esse ut auditoris Rote munus obiret, ac demum uix renuntiatum episcopum Tridentinum, supremum diem obiisse. Cum iam nulla spes superesse uideretur fore ut tam cito prodiret in lucem Nigellianum carmen toties promissum, tot uotis expetitum, quodque nostre Collectioni maximo futurum esset ornamento: tunc nichil intactum relinquere decreueram, ut eius mihi copia fieret. Iam D. Bernardum de Montfaucon rogaueram ut per suos amicos, quos multos habet in Germania, uel, si necesse foret, per Augustissimum imperatorem,  cuius humanitatem ac beneuolum in se animum multoties expertus fuerat, huius pematis exemplar mihi transcribendum curaret; cum ecce uir doctissimus Philippus Argelatus, precipuus inter Palatinos socios, qui Ludouico Ant. Muratorio in colligendis et illustrandis Rerum Italicarum scriptoribus mutuam prebent operam, Muratoriane Collectionis tomi secundi partem alteram ad me transmisit. uehementer sane gauisus sum, cum hunc tomum aperienti primum se mihi obtulit Ermoldi Nigelli carmen elegiacum. uerum multo maiori perfusus sum gaudio, cum eo attente perlecto, res eximias deprehendi, que illius temporis historie plurimum lucis essent allature.

 Illud pema eruditissima prefatione notisque doctissimis ornauit Muratorius. Is in prefatione pluribus ostendere nititur, Ermoldum Anianensis monasterii abbatem fuisse. Optime quidem animaduertit monasterium, a quo auulsus fuerat, et ad quod reuerti postulat Ermoldus, ad Pippini regnum seu ad Aquitaniam spectare; Anianense uero monasterium perperam collocat in Aquitania; nam illud in Septimania situm esse patet ex constitutione Ludouici Pii de monasteriis que regi dona et militiam facere debent  . Porro Pippinum in Septimania nichil habuisse preter Carcassensem pagum fidem facit charta diuisionis imperii inter filios Ludouici Pii anno 817 facte  . Incertum igitur manet quam abbatiam rexerit Nigellus, si tamen abbatis dignitate potitus est: nam ex toto pemate nichil aliud erui potest quam illum monachum fuisse, quia, ut ipse arbitratur, ad militiam procedere munus erat abbatum, non monachorum. Si uere abbas fuerit Ermoldus, quod inficiari nolim, nichil obstat quominus  idem dicatur esse atque Ermoldus abbas quem anno 834 ad Pippinum missum esse a Ludouico Pio testatur Astronomus in uita ipsius Ludouici. Nam frustra est quod ait Mabillonius, nequaquam uerisimile esse Lotharianarum partium fautorem, atque ideo in exsilium trusum, legati honore postea a Ludouico affectum fuisse: siquidem, ut recte probat Muratorius, iam exsul erat Ermoldus anno 826, quo carmen suum lucubrabat: filiorum uero in Ludouicum Pium coniuratio nonnisi anno 830 cepit erumpere.

Muratorii editionem sequimur, simulque edimus eiusdem prefationem et notas.





MURATORII PRAEFATIO.

 Petrus Lambecius, Cesaree uindobonensi bibliothece olim prefectus, uir magni nominis et de litteraria republica suis libris optime meritus, et potissimum quod Commentariis suis eiusdem bibliothece thesauros, Augustissimo olim Leopoldo Romanorum imperatore iubente, in omnium utilitatem exposuerit; Lambecius, inquam, is fuit qui primus Ermoldi Nigelli, eiusque pematis nunc edendi iustam aliquam erudito orbi notionem dedit. Nam quod Marquardus Freherus aliquot ex eius uersibus antea prodidisset, atque ignotum plane scriptorem aliqua ex parte detexisset, adeo tamen ieiune de eo locutus est, ut nullum apud litteratos uiros reliquerit hominis ac pematis desiderium. Ad hec Gerardus Ioannes uossius ante Lambecium auctoris huius mentionem  inieceret lib. III, cap. 4, de Historicis Latinis, sed fugientis ad instar; agens enim de Ermenoldo, siue Ermenrico diacono et monacho, qui uitam sancti Soli abbatis, circiter annum 840, litteris consignauit, editam a Canisio, ac subinde a Mabillonio, hec habet: »Si idem Hermenricus et Ermenoldus, idem quoque fuerit Ermoldus is qui elegiaco carmine cecinit panegyricum Ludouici Pii.« Quamobrem uossius Ermoldum nostrum, quippe sibi uix de nomine notum, ne intulit quidem in censum Historicorum; quod certe in posterum non erit omittendum. uerum Lambecius Commentar. lib. II, cap. 5, num. 25, pag. 395, de eo sermonem ex professo instituit, describens ms. codicem Hist. Latin. bibliothece uindobonensis 249, ubi postquam nomen, etatem,  exsilium et pema Ermoldi recensuit, pematis etiam ipsius principium et finem speciminis loco exhibuit, integri operis deinde edendi spe, imo sponsione adiecta. Proinde auide ab amatoribus litterarum exspectabatur, ut Lambecius euulgato tandem libro fidem suam liberaret: quod sane facturum illum fuisse non dubito, nisi inuida mors anno 1680 egregium et clarissimum uirum nobis eripiens, omnia quoque illius litteraria consilia abrupisset. Ex his clarescere in dies magis ac magis cepit. Ermoldi nomen, atque illum propterea Guilielmus Caue in Hist. litterar. ad annum 834 catalogo adiunxit Scriptorum ecclesiasticorum, Ernoldum pro Ermoldo appellans. Ioannes quoque Halleruordius in Spicilegio de Historic. Latin. idem prestitit,  simul memorans que de huiusmodi libro pollicitus fuerat Lambecius. Neque omittendus doctissimus uir Daniel Nesselius, qui in Sciagraphia magni Corporis Historici, anno 1692 uindobone edita, hoc ipsum opus una cum aliis bene multis nondum uulgatis se publicis usibus beneuole communicaturum pollicebatur. Hec uero addit ille de ms. codice unico, ubi pema hoc delitescebat: »Scriptura codicis perantiqua est, et ceteris temporum imp. Caroli  Magni, et Ludouici Pii manuscriptis codicibus simillima; ideoque affirmare ausim, hunc uel illum ipsum esse authenticum codicem, qui imperatori Ludouico Pio oblatus est, uel saltem eodem euo ex illo esse descriptum. Fuit is olim, priusquam in Augustissimam bibliothecam Cesaream translatus est, u. cl. Wolfangi Lazii, ut apparet non solum ex propria ipsius manu, que nonnullis locis in margine cernitur, uerum etiam ex testimonio Ioannis Iacobi Frisii, quod in bibliotheca Gesneriana ab illo auctius edita, exstat his uerbis: Ermoldi Nigelli exsulis ad Ludouicum primum imperatorem de rebus ab eo gestis libri quatuor, elegiaco carmine conscripti, exstant uienne Austrie apud Wolfgangum Lazium.« Sed et clariss. uir, ac insigne Benedictini ordinis  decus, Ioannes Mabillonius in Annalibus Benedictinis, ut infra patebit, Ermoldi nostri mentionem fecit. Preterea non illum tantummodo memorauit, sed eius etiam auctoritate usus est celeberrimus uir Godefridus Guilielmus Leibnitius, qui ms. uindobonensem codicem legerat, ut suam de Origine Francorum sententiam confirmaret; cuius dissertationem cum doctissimus uir Ioannes Georgius Eccardus recuderet ac illustraret, in notis et ipse animaduertit, Ermoldum adhuc luce carere, editionem uero illius sperandam fore a prestantissimo uiro Ioanne Benedicto Gentilotto, qui tunc imperiali bibliothece preerat.

uerum amplificata in hunc modum Ermoldi fama, quid aliud tandem prestitit, nisi eruditorum sitim  accendere acrius? ac meam potissimum, ubi consilium cepi colligende in unum Italice Historie, simulque depromendi quidquid hactenus eiusce argumenti temporum iniurias effugerat, atque in commune bonum conquirere mihi liceret? Continuo enim obuersabatur animo, quam bene huic loco sederet exoptata Ermoldi editio, quantumque Ludouici Pii gesta cum Historia nostra conuenirent, quando pene uniuersa Italia sub eius ditione foret, imo constet, ad Italicum celum peculiari eo titulo spectare Augustos quoslibet, quod reges Italie sint, ac Romanorum imperatores, atque hinc magnificam pre ceteris appellationem ad eos deferri. Ad curiam Romanam interea sese contulerat supra laudatus illustrissimus Gentilottus, auditoris in Rota, ut aiunt,  Romana munus pro Germanica natione obiturus, atque ad bibliothece Cesaree prefecturam assumptus fuerat doctissimus ac prestantissimus uir Pius Nicolaus Garellius, eques ordinis Christi, consiliarius atque archiatrus Augustissimi Romanorum imperatoris atque Hispaniarum regis Caroli uI. Illustrissimum Garellium ergo, cuius in me beneuolentiam, quotiescunque res poposcit, singularem semper sensi, crebris litteris adortus sum, ut humillimis  precibus meis ad clementissimi Cesaris aures deductis ita ageret, ut Hermoldus per me demum reuocari posset ad uitam, neque sineret eruditam gentem diutius illius exspectatione fatigari. Et sane facilem uotis meis se prebebat Augustissimi principis ad cuncta litterarum commoda atque incrementa acclinis promptusque animus; sed cum Hermoldum Gentilottus non solum in se recepisset euulgandum, sed integrum etiam in spissos commentarios intulisset, quos ad Cesaream bibliothecam amplius illustrandam instruxerat, et prelo parabat, Cesar in omnia uel minima officia intentus, ita pema hocce mihi elargiendum statuit, dum Gentilotti quoque consensus accederet. uerum sibi preripi scriptoris huius editionem minime is lubens patiebatur;  et quanquam amplissimi proceres marchio de Rialpe, ab intimis Augusti secretis atque consiliis, et Hieronymus Colloredus, egregius tunc Insubrum moderator, deinde uero ad Cesaree aule honores ac paulo post ad superos translatus, pro suo erga collectionem hanc magnanimo studio causam meam iuuarent; imo Palatini ipsi socii pari mecum zelo ducti supplicem hac ipsa de re libellum Augustissimo Cesari per ipsum comitem, Colloredum obtulissent, excitatis etiam in eam rem officiis illustrissimi uiri comitis Caroli Pertusati Mediolanensis senatoris, et in Maximo Hispaniarum consessu regentis, non minus legum quam eruditionis eximii cultoris; adhuc tamen in ancipiti relicta est sors Ermoldi Nigelli. Cum ecce inopinatus casus nodum hunc  soluit; nam egregius uir Gentilottus, uix renuntiatus episcopus et princeps Tridentinus, Rome non sine omnium bonorum merore postremo fato sublatus, anno proxime preterito 1725, magnum cruditionis amatoribus sui desiderium reliquit. Tunc ergo rursus in spem erectus fore ut uoti mei compos fierem, ab humanissimo Garellio petii ut quando promissa totics Ermoldi editio, longe quam antea ex Gentilotti obitu difficilior atque remotior euasisset, ab Augustissimo Cesare, Collectionis etiam mee patrono clementissimo, eius mihi edendi ueniam denique impetraret. Quid plura? uicere preces mee, et donum Garellius impetrauit: magnanimus enim imperator, ac felicitati temporum nostrorum natus, quique non tam belli quam pacis artibus gloriam  sibi atque immortalitatem nominis parere nunquam desinit, Ermoldum mihi dimittendum iussit, et precipue, cum siue per commentarios Gentilotti, siue per me respublica litteraria Ermoldum accipiat, ad unam semper gloriosissimi Augusti Caroli uI liberalitatem, atque ad illius ditissimam celebremque bibliothecam, que una Ermoldi pema ms. asseruat, beneficium eiusmodi sit referendum; ipsum uero beneficium eo pluris faciendum, quo citius collatum. Quid ea occasione ad me perscripserit eruditissimus Cesaree bibliothece prefectus Garellius, opere pretium duco, grati etiam animi gratia, hic palam facere.


 »Pius Nicolaus Garellius clarissimo atque eruditissimo uiro D. Ludouico Antonio Muratorio serenissimi Mutinensium ducis bibliothecario S. P. D.

»Aequum postulas u. cl. ut cum pridem atque iteratis uicibus de Nigellio repulsam tuleris, ex eo quod a Gentilotto suum in catalogum esset illatus, breuique in lucem edendus speraretur, nunc ipse, qui restiterim, tuas apud Cesarem Augustissimum preces reuiuiscere faciam. Optimo, inquam, iure postulas, quando, ut fert miseranda humanarum rerum uicissitudo, tanti uiri iacturam litteratorum orbis passus est, atque ea iam deciderit spe, ut saltem tam cito exoptatis Gentilotti laboribus frui possit; nam profecto et uastum hoc opus est, et non pauca in eo contenta, ab ipso auctore, ut qui ad sui Cesareeque bibliothece usum id confecerat, censoriam notam, si edenda forent, desiderabant, ne forte teneriores quorumdam aures offenderentur. Que enim antiquorum temporum memoriam suscitant,  nostra hac etate non omnia omnibus placent. Quin imo id mihi Roma etiam per litteras non semel innuit, demendique ea, que uiderentur, pro sua in me humanitate, amplam dederat facultatem, si editionem maturare Cesari in animo esset. uerum ut id oneris meo, ut ita dicam, periculo in me susciperem, uiuente presertim auctore, multa eademque grauissima argumenta dissuadebant, que et diuinare facile potes, et prolixius hic obtrudere minime necessarium. Accedunt grauissime, quibus assidue distineor, cure; alienus preterea ab odiosis animus, atque tranquillitatis amantissimus: quotidie enim uersantur ob oculos preclarissimorum uirorum fata, qui in edendis aliorum operibus iniquum sane morosorum iudicium experti sunt: neque nostris, qui a bibliotheca sunt, tantum otii nunc suppetit, neque si suppeteret, tam breui tamque temere id effici posset, si hanc eis uelim demandare prouinciam.

»Habes, uir ornatissime, , que  Gentilottiani operis editionem morari, mortuo presertim auctore, quadamtenus ualebunt. uerumtamen ea sum sententia, ut quidquid uel ad antiquitatem illustrandam, uel ad leuandam studiosorum curiositatem faciat, id nullo pacto in bibliothecis perpetuo ita asseruari uelim, ut blattis tineisque annose suppetant epule; sed in lucem omnium utilitati proferri, quanta potero accuratione et diligentia studebo, satagamque ut quod promouendo ampliandoque litteratorum commodo a uiribus ingenii deest, prompta saltem et ingenua uoluntate pensetur. Ita semper fui animatus, neque posthac, ubi usus uenerit, ultro suadere, desistam, presertim cum huius instituti adeo fantorem, quinimo dicam auctorem, ipsum Augustissimum clementissimumque dominum meum quotidie experiar, ut nunquam uota precesque meas, que rei litterarie augmentum respiciant, inanes ab eius munificentia cecidisse uiderim. Quorsum isthec, inquies, quasi quisquam  cecutiat, ut de maximi principis erga litteras largitate dubitet, ubi tot monumenta eximie huius glorie supersunt? Non alia de causa, quam ut me  expurgem, si forsan morositatis incusaueris, quod mandatis antehac tuis obsequi iterato renuerim; modeste namque nec sine discrimine Cesaris liberalitate uti in more habeo: modo autem, quando tempus ratioque suadebant, acceptis litteris tuis, illico Cesarem adii, exposui, et exposuisse exorare fuit. Qui enim tibi optimo uiro, tamque bene de re litteraria merito, id unquam abnueret, quod nulla causa prohiberet?

»Habeas igitur Nigellianorum carminum exemplum, optima fide exscriptum, diligenterque collatum, eodemque interea priscarum historiarum cupidi instar arrhe tui gratia recepto, de ceteris Auguste bibliothece monumentis spem concipiant, uetusque adeo de hoc scriptore desiderium solentur Hac tamen id tibi lege prestatur, ut nichil de Gentilotti  nostri lucubrationibus intercidat; sed quod ipse huic opelle preposuerat iudicium, ea religione, qua ex Augusta bibliotheca commentariisque Gentilottianis emittimus, prum putum prefationis loco typis mandetur. Hoc enim modo per Augustissimi Cesaris munificentiam nichil de Gentilotti dignitate atque gloria imminutum, factumque litterarie reipublice per me satis censeo. Codex hic olim quidem inter historicos, numero 249 situs erat; nunc autem iuxta Gentilottianam recensionem inter historicos profanos 992 locum obtinet.

»Est preterea, quod te paucis rogatum uelim. Cum a Forlosia nostro audiuerim te Francorum Annales, qui a Lambecio editi fuerant, recudere constituisse, e re tua fore iudicarem, ut iisdem Gentilotti quoque iudicium una cum uariantibus lectionibus adiungeres: que omnia eo fine exscripto Nigellio adieci, ita enim commode et tibi ipsi parces, et amicissimi amplissimique antistitis memorie, mihi eternum colende   consultum erit. Ceterum ut me ames, enixe rogo, ac si quid hoc amplius efficere tibi possim, iube et uale.


»Dabam uindobone a. d. XuIII Kalend. Decembr. 1725.«

Prodit ergo iam tandem Ermoldi Nigelli elegiacum Carmen de Rebus gestis Ludouici Pii nunquam antea editum; quo ex opere si collectionis mee, ac presertim huius tomi, pretium maxime auctum iri dixerim, neminem fortasse contra sentientem reperiam. Sed antequam profitear quid de ipso pemate sentiendum sit, exigit res ut primum proferam quis eius auctor fuerit. Ermoldum Nigellum ille se disertis uerbis appellat in prefatione, ubi per duplicem acrostichum in principio et fine uersuum hunc nobis  uersum offert:

Ermoldus cecinit Hludouici Cesaris arma.
Ibi quoque altero uersu alterum suum nomen prodit, inquiens:

Suscipe gratanter profert que dona Nigellus.
Duplex, inquam, nomen illi fuit; quod si cui placeat, alterum potius appellare agnomen facile me consentientem habebit. Sic iis temporibus floruere Flaccus Albinus, quem Alcuinum dicimus; Amalarius Fortunatus, Lupus Seruatus, Walafridus Strabo, Paschasius Radbertus, Rabanus Maurus, ut alios omittam, ad quorum nomina agnomen aliquod accessit. Neque me fugit, clariss. Sirmondum in notis ad Ennodium, et in prefatione ad Sidonium, contendere,  apud medie etatis homines morem obtinuisse, ut nobiles tantum pluribus nominibus uterentur, quorum postremum tantummodo proprium eorum nomen foret; que uero precederent, ascititia ac ueluti prenomina essent. Sed quod ille de Ennodii ac Sidonii temporibus recte pro suo more animaduertit, uereor ne hec ad tempora Caroli Magni aptari possint: uerique uidetur similius, Albinum, Strabonem, Seruatum, Maurum, Nigellum, aliaque eiusmodi, agnomina fuisse addita post proprium nomen. Sed progrediamur. Non solum ipsi Ludouico Pio, cuius gesta canit, Ermoldum fuisse synchronum liquet, sed ipsum etiam Augusti illius iussu propter aliquod crimen in rem politicam exsilio fuisse mucltatum. Locus exsilii Argentoratum fuit,  Strazbure pete appellatum, quod nomen adhuc apud Germanos retinet. Ut autem iratum Cesarem placaret Ermoldus, eius laudes carmine isto canendas, egregiaque illius gesta narranda suscepit, identidem misericordiam pii principis implorans, et exsilii finem deprecans. Precipue uero in calce carminis ait:

Hoc tibi, Cesar, opus stolida crocitante cicuta,
   Porrigit Ermoldus, exsul, egenus, inops.
Christum deinde rogat ut Ludouicum ad propius cognoscendam pensandamque eius causam inducat, hec subdens:

ueridicis poteris forsan cognoscere uerbis,
   Criminis obiecti me minus esse reum.
Non tamen excuso me illius, crede, reatus,
   Infelix quo sum trusus in exsilium.

 Sed quis iste Ermoldus Nigellus fuerit, nusquam legitur, adeoque ad eum dignoscendum, reliquum est, ut coniecturis tantum agamus. In uita Ludouici Pii ab Astronomo scripta ad annum 834 hec leguntur: »Mandauit  filio Pippino per Ermoldum abbatem, res ecclesiasticas que in regno eius erant, quas uel ipse suis attribuerat, uel ipsi sibi preripuerant, absque cunctatione ecclesiis restitueret.« Ad hec respiciens clarissimus Mabillonius in Annalibus Benedictinis, ad annum Christi 818, ubi de Nantuacensibus abbatibus agit, profert, Ermoldum abbatem Nantuacensem, qui anno 833 florebat. Tum hec subdit: »Forte hic est Ermoldus abbas per quem Ludouicus Augustus anno sequenti,  id est tricesimo quarto, mandauit filio suo Pippino ut res ecclesiasticas, etc., restitueret.« Tum idem ipse Mabillonius in aliam sententiam, et quidem iustiore titulo, declinare uisus est, ad annum 834 hec scribens: »Quis sit ille Ermoldus abbas ad Pippinum missus, haud satis compertum, nisi ille sit Ermenaldus abbas Anianensis, qui anno sequenti priuilegium a Ludouico imperatore obtinuit. Neque uero hunc esse existimem Ermoldum Nigellum, in exsilium a Ludouico ipso ablegatum, qui carmen de eius laudibus quatuor libris composuit, a Lambecio editis tom. II Bibliothece Cesaree.« Mabillonium hic consueta sua diligentia defecit; neque enim usquam libros illos Lambecius euulgauit, sed principium tantummodo et finem. Ille uero dicere pergit:  »Erat is sine dubio Lotharianarum partium fautor, atque ideo in exsilium et in carcerem actus: at quamuis in libertatem assertus fuerit, haud ueri uidetur simile eum ipsum postea legati honore a Ludouico affectum fuisse.« Hec Mabillonius, quem diuinare uolentem, et diuinationi sue aperte aduersantem, ego nichilominus in uerum impegisse coniicio, ne dicam persuasum habeo. Rem intime perscrutemur, quando sub oculis nostris integrum est Hermoldi pema, quo Mabillonius ad rectum iudicium ferendum carebat.

Fuisse Hermoldum Nigellum monachum Benedictino instituto addictum, continuo intelligat quicunque eius carmen legat; neque enim ibi ullus pretermittitur locus, quo pocte calamus in Benedictini  ordinis eiusque abbatum, monasteriorum, et Regule laudes non excurrat; ut mittam ecclesiasticam illius eruditionem, que hominem minime laicum prodit, et que iis temporibus in monachis sepius quam in secularibus clericis spectari consueuit; abbatem quoque fuisse, ea indicant, ni fallor, que is habet lib. Iu, ubi expeditionem aduersus Britannos rebelles anno 824 enarrat. Inquit enim:

Huc egomet scutum humeris, ensemque reuinctum
   Gessi, sed nemo me feriente dolet.
Pippin hoc aspiciens risit, miratur, et infit:
   Cede armis, frater: litteram amato magis.
Ex his primo confirmatur Ermoldum nostrum monasticam uitam fuisse professum; non alia quippe de causa Pippinus rex eum intuens in risum erupit, nisi quia armis accinctum cernebat hominem a militari  professione adeo alienum, et arma monastice uesti tam male aptata. Proinde eum ridendo hortatus est ut a militia abscederet, et litterarum studiis, quod monachum decebat, eique in more erat, uacaret. Preterea illum fratrem appellauit: istud uero nomen, a quo nunc monachi tantopere abhorrent, et religiosis duntaxat mendicantibus seruatum uolunt, olim monachos potissimum designabat, uti eorum temporum monumenta euincunt, imo hoc ipsum pema non uno in loco fidem facit. Secundo hinc elucere etiam potest Ermoldum alicui monasterio abbatis titulo prefuisse. Pluribus ostendit doctissimus Thomassinius, parte III, lib. I, cap. 40, de Benefic., regnante Carolo Magno, eiusque successoribus, consueuisse tum episcopos, tum abbates  ad militiam et ipsos accedere, suosque milites in regis seruitium ducere. Erat id munus abbatum, non monachorum. Et quanquam Carolus Magnus, aliique Francorum reges ab huiusmodi onere ecclesiasticos interdum proceres absoluerint, uti in eorum Capitularibus legitur; et quamuis monasteria forent que a suppeditandis regi militaribus copiis immunia haberentur, attamen ubi grauissima publice rei necessitas exigebat, quiuis episcopi et abbates ad expeditiones militares confluere, aut saltem suas turmas conferre cogebantur. Hoc autem prestitisse Hermoldum nostrum hinc discimus, qui etiam profitetur se ab omnium sanguine abstinuisse, neque arma se detulisse in alicuius perniciem: quibus uerbis militiam suam a crimine purgat,  seque irregularitatis, ut nunc dicimus, uinculum euitasse prodit.

Sunt ergo que Ermoldum abbatem monasterii alicuius nobis exhibent. Superest nunc ut inquiramus cuinam ille prefuerit. Cum legerem apud Duchesnium et Baluzium in Capitulari Ludouici Pii spectante ad annum 817, inter monasteria que dona et militiam facere debent, recenseri monasterium Nigelli, occurrebat mihi dubitatio num sub Nigelli nomine uenire potuerit Ermoldus noster agnomento Nigellus. Fuisse enim monasteria que ab institutore suo denominationem acceperint, minime difficile erat ostendere. Sed cum Mabillonius in Annalibus contendat monasterium hoc ita nuncupatum  quod ad Nigellam fluuium situm esset, inde me ad alias coniecturas conuerti. Mea ergo si non sententia, certe coniectura, bonis, ut arbitror, fundamentis innixa est, nempe nullum alium fuisse Ermoldum nostrum, quam Ermenaldum abbatem monasterii Anianensis: quod nuper a ueri similitudine abesse supra laudato Mabillonio uidebatur. Quod ut ostendam, norint lectores, Anianense monasterium, cui ab Aniano amne inditum est nomen, situm ad oram maris Mediterranei in Occitania, nunc le Languedoc, in diecesi Montis Pessulani, anno 822 paruisse Trutesindo abbati, uti Mabillonius idem palam fecit in prefatione ad uitam sancti Benedicti abbatis Anianensis seculi Iu Benedict. parte I, pag. 192. Ludouici Pii diploma in hanc  rem ille laudat. Tum eodem monente, ad annum 835 et 837, tria ab ipso Ludouico priuilegia concessa fuere Ermenaldo abbati Anianensis monasterii: ita ut nichil obstet quominus arbitrari possimus, post annum 822 Ermenaldum hunc preesse cepisse eidem monasterio. Porro Ermenaldum et Ermoldum idem nomen fuisse, ne ipse quidem Mabillonius negat, quando suspicatur, uti supra adnotaui, eumdem hunc Ermenaldum fuisse atque Ermoldus, qui anno 834 a Ludouico Augusto ad Pippinum regem missus fuit. Nam Ermenaldus atque Ermenoldus unum nomen erat olim; eaque de causa apud Labbeum tom. I Biblioth. manuscriptorum in Histor. episcopor. Antissiodor. occurrit etiam comes pagi Antissiodorensis Ermenoldus nomine; et apud Bollandum  ad diem 6 Ianuarii in Act. Sanctor., uita sancti Ermenoldi siue Erminoldi. Qua ratione etiam in antiquis libris eque legitur Arnaldus et Arnoldus, Rainaldus et Rainoldus, Bertaldus et Bertholdus, Hunaldus et Hunoldus, Athelbaldus et Adelboldus, et cetera eiusmodi nomina. Age uero exerantur, que me ad suspicandum impellunt, unum eumdemque hominem fuisse Hermenoldum abbatem Anianensem, et Hermoldum nostrum. Iam nomina concordare uidimus, dignitatem et tempus. Nunc addo elucere ex ipso pemate, monasterium, a quo auulsus fuerat peta noster et in exsilium actus, ad Aquitaniam spectasse, hoc est ad regnum cui tunc Pippinus Ludouici Pii filius preerat. Sub finem lib. I hec sibi optat Ermoldus:

 Letus ut exsul eat Pippini in regna potentis,
   Conferat Altitonans, Cesar et ipse potens.
Itidem antequam claudat librum III ita canit:

Hec eadem pietas 
   Memet Pippino reddat opima pio.
uiden ut Ermoldo nostro fuerit non solum sedes in Aquitanico regno, sed etiam apud Pippinum ibi regem plurima gratia? Statim igitur occurrit nobis Anianense monasterium in Aquitania positum, cui tunc prefuisse Ermenoldum, siue Ermoldum abbatem nuper uidimus. Accedit quod ipsius monasterii conditorem Benedictum uirum sanctitate celebrem, ibique primum abbatem, ac postea ad monasterium Indense translatum, et Ludouico Pio supra ceteros  monachos charum, Ermoldus noster sub finem libri II pluribus commendat, pariterque in ipsius Anianensis cenobii laudes excurrit. Preterea in calce libri III eiusdem sancti Benedicti mortem refert, que anno 821 contigit, quinque uidelicet annis antequam Hermoldus noster suum pema conficeret. Ibi uero ad ipsum sanctum uirum conuersus hec habet:

Tertius in uestro finem tenet ecce libellus
   Nomine, ut Ermoldi sis memor alme tui.
Cur, amabo, Benedictum olim Anianensem abbatem rogat, ut Ermoldi sui sit memor, nisi quia Ermoldus in eiusdem cenobii regimine Benedicto et ipse successerat, eiusque fortassis etiam discipulus fuerat? Que omnia eo tandem collineant, ut nimium  uerisimili ratione ducti agnoscamus, scriptorem nostrum unum cum Ermenaldo Anianense abbate censendum esse, eumque ipsum Ermoldum abbatem fuisse, qui a Ludouico Pio ad Pippinum filium anno 834 legatus est missus. Nam quod Mabillonius aduersus huiusmodi opinionem obiecit, nempe uerisimile nequaquam esse a Ludouico Augusto id muneris ei commissum qui Lotharianarum partium pridem fuisset, nullo nititur fundamento; idque optime sensisset egregius ille scriptor, si ei, ut nunc nobis, totum Ermoldi pema legere licuisset. Summe abominanda filiorum coniuratio in Ludouicum Pium ueluti ex ouo tandem erupit anno 830. Attente autem legenti carmen Ermoldi nostri facile constabit illud anno 826 confectum fuisse, et consequenter  auctoris delictum atque exsilium longe precessisse funestissimam illam Francorum tragediam. Que is narrat, in eodem anno 826 consistunt; tum iis enarratis continuo subiungit in fine operis:

Hec quoque dum canerem, Strazbure custode tuebar,
   Delicti proprii conscius atque reus.
Ergo eodem anno 826 is carmen suum lucubrabat. Accedit quod Ermoldus Lotharium, Pippinum, Augusti filios, Matfridum et Hugonem comites, aliosque commemorat passim, laudat, eorumque beneuolentiam captare nititur; qui tamen primas egere in tot turbis contra piissimum imperatorem excitatis. Si dum hec scriberet Ermoldus, teterrima  illa animorum commotio iam accidisset, eidemque immistus et ipse fuisset, ab hisce principibus tam sepe laudandis profecto abstinuisset, quandoquidem ad Ludouicum tam male ab iis habitum hec scribebat, et ab ipso Ludouico poscebat criminis ueniam et libertatem pristinam. Non est ergo miscendus peta noster cum grauissimis anni 830 et subsequentium tumultibus; atque ex alio plane crimine in exsilium fuerit ille trusus ante annum 826. Nunc uero coniectare rite possumus eum uix post oblatum pema hoc Ludouico Augusto restitutum fuisse in gratiam principis, ac deinde anno 834 eius integritatem ac fidem adeo perspectam fuisse, ut eum Ludouicus delegerit legatum ad filium Pippinum. Imo cum ex  hoc ipso pemate satis intellexerimus Ermoldum nostrum Pippino ipsi potissimum studuisse eique charum fuisse, simul etiam ad clarius perspiciendum deducimur quare Ludouicus Cesar, ceteris ipsum preferens, eo uti maluerit ad significandam filio mentem suam, aptioremque illum censuerit ad pertractandam cum Pippino ipso rei ecclesiastice restitutionem in Aquitanie regno.

Atque hec sunt que de auctore carminis mihi dicenda succurrunt. Pauca nunc de ipso carmine addamus. Habet profecto ad ea tempora Francorum historia probatos et fidos scriptores. Attamen illud animaduertendum, non esse historicorum aut munus aut consuetudinem, minuta queque persequi. Idque presertim in oculos incurrat legentibus, magni certe  faciendos, ieiunos tamen, Francorum Annales. uerum petas, non solum decet, sed etiam artis sue institutum plerumque cogit, ita rerum euentus aut ueros aut fictos describere, ut ad singularia etiam minutissima descendant. Quam legem ab Ermoldo nostro non raro impleri uideas, eaque ratione illorum temporum ritus ac mores graphice delineari. Hinc autem eruditionis penus habet unde augeatur, supplentibus petis ea que in historiographis fere desiderantur. Exemplis parco: illa enim per se colligere unicuique in promptu erit. Ceterum pema habes, rudi profecto Minerua confectum, alicubi etiam caliginosum atque orationibus interseptum, que nichil delectationis, tedii etiam aliquid interdum afferant. Et profecto nemini ad illud accedendum,  quasi ad eximium quoddam petice artis exemplar. Nihilo tamen secius ad institutum meum quod attinet, egregium historicum, fidum, synchronum profero; neque enim lectores huc uolo ad peticos flores, sed quidem ad unam historie ueritatem assequendam. Hanc autem luculenter accipias ab Ermoldo nostro, idoneo suorum temporum teste, et in hoc presertim a melioribus petis dissimili, quod nullas usquam fabulas narrationi sue intermisceat. Ad hec precipuos palatinos proceresque aule Cesaree, aliosque illustres uiros ea tempestate florentes nobis ille commemorat, si Walam abbatem excipias, quem is fortasse sibi infensum senserat. Singulorum autem eo consilio meminisse uidetur, ut omnium gratiam iniret, et quemque propitium sibi apud Augustum  Ludouicum ad recuperandam libertatem haberet. Sed pre ceteris imperatrici Iudith blandientem animaduertas, quam laudibus onerat, et cuius puerum Carolum, postea Caluum appellatum, Gratiis carissimum exhibet. Ludouicum preterea ipsum eo uirtutum ac potissimum religionis atque pietatis concentu illustrem ita pingit, ut plane appareat quam iusto titulo Pii appellatio in eum translata uel eo tempore fuerit. Uno uerbo est cur Italia, Germania et Gallia, quibus tunc pius ille princeps dominabatur, gratias, easque plurimas habeant Augustissimo Cesari Carolo uI, nulli precedentium imperatorum pietate, fortitudine et prudentia secundo, quod concesserit; illustrissimo Garellio, quod impetrarit;  liceat adhuc addere et mihi, quod denique ediderim auctorem rei litterarie perquam utilem, et diutius, quam par erat, hactenus altero exsilio damnatum.





Ex Ioannis Benedicti Gentilotti Catalogo manuscriptorum codicum Historie profane numero 992, olim 249.

Membraneus constans foliis 66, qui eodem seculo quo auctor uixit, aut certe non multo post, scriptus esse uidetur; quique, ut constat ex Bibliotheca Gesnero- Simleriana per Frisium aucta, ad bibliothecam Wolfgangi Lazii olim pertinuit. Continetur eo Ermoldi Nigelli pema de rebus gestis Ludouici Pii, in libros Iu tributum. De auctore nichil exploratum habeo, preterquamquod ipse meminit se militasse in expeditione Britannica anno 824. Argentorati eumdem exsulasse liquet ex iis que narrat prope finem.  Causam ob quam exsilio multatus fuit nusquam memorat, nec constat an de eo reductus fuerit, quanquam si propterea in exsilium eiectus fuit quod in Ludouicum imperatorem cum aliis factiosis conspirasset, uix dubium esse possit quin cum reliquis qui earum fuerant partium, quibusque Ludouicus ignouit, ab exsilio fuerit reuocatus. Meminit equidem Astronomus in uita Ludouici, Ermoldi abbatis, eumque ab imperatore ad Pippinum filium missum narrat cum mandatis, »ut res ecclesiasticas, que in regno eius erant, quas uel ipse suis attribuerat, uel ipsi sibi preripuerant, absque cunctatione ecclesiis restitueret.« At diuersum hunc esse ab Ermoldo huius pematis auctore existimat eruditissimus Mabillonius in Annal. Benedictin., lib. XXXI, num. 22. Cui ego libens assentior, tametsi argumentum in toto opere inueniam nullum, quo reuinci possit is qui eumdem esse opinetur. Nam petam nostrum Benedictine familie aut abbatem aut monachum fuisse, suadent cum ea, que in commendatione Regule ac  monastice discipline affert, tum Pippini ad eum uerba, cum in Britannica expeditione illum uidisset armatum:

Cede armis, frater, litteram amato magis.
Militasse autem eo tempore tam monachos quam abbates, id omnibus notum est. Nec uidetur indulgentissimi principis, qui penarum loco beneficia quandoque tribuebat, facilitati ac clementie repugnare, ut hominem, qui ab eo errati ueniam impetrauerat, legaret ad filium Pippinum, cum quo magnum ei usum fuisse ex ipso pemate non obscure percipitur. Ut ut sit, ac quiscunque demum fuerit huius pematis auctor, id profecto publica luce dignissimum est, et ab omnibus eruditis iam diu expetitum. Neque enim quod Mabillonius loco paulo ante memorato innuere uidetur, integri quatuor libri, sed duntaxat operis prologus, initium et finis, editi fuerunt a Lambecio lib. II Comment., a pag. 359. Suspicabar equidem  olim totum pema uulgo exstare, cum legerem doctissimas Marquardi Freheri notas in formulas federis Ludouici Germanie, et Caroli Gallie regum, Ludouici Pii filiorum apud Argentoratum, anno 842 percussi, et in iis uersus quosdam ex Ermoldo, tanquam ex alio quouis obuio auctore adduci animaduerterem, donec in epistolas Iani Gruteri, eiusdemque Marquardi Freheri ad Sebastianum Tengnagelium autographas incidi: ex quibus didici quemadmodum Freherus in pematis istius, cuius quod sciam unicum exemplum hoc Cesareum est, notitiam deuenerit, et ex illo uersus, quos affert, deprompserit. Eas epistolas uisum ex Ermoldo premittere, ut res tota in meliori lumine collocetur.





Iani Gruteri Epistola ad Sebastianum Tengnagelium.

»S. P. uir clarissime, et ignosce si paucis amabilissime tue epistole respondeo. Alio auocor, et uolo, si fieri potest, has peruenire ad te tempori.  Multum tibi debeo ob pium alloquium in hoc meo luctu, quem fero patienter, certus omnia a Deo bonis immitti in bonum. Arabem nostrum si remiseris, copia mox tibi fiet alterius, quem petis. De catalogo librarie Cesaree maiestatis, quod dignatus es eum mecum communicare, plurimum te amo, plurimum debeo. Liuius meus quidem prodiit, sed non etiam note, quibus reddo rationem emendationum textus. Itaque si exstaret apud uos exemplar bene uetustum, aut quod descriptum ex autographo uetusto, haud id abnuam, quemadmodum nec Iulium Cesarem, in quem iam molior uariantes lectiones. Sed in primis, si Martialis quis note bone ibidem, eum cupiam; mihi submittere ne graueris, dummodo id fieri commode possit. Ermoldo quid fieri uelit Freherus cognosces ex hac ipsius schedula. Wegenmyeriani pertinaciter tacent, quod silentium interpretor pro abnutu. Causam eius non exputo, nisi si est diuersitas religionis, quam illi forte pertinaciter urgent,  et exercent odio, quo minime deberent. Etiam ultime iste tue emissarii in oculos inciderunt, sed ita ut callide alteri imponere potuissent haud etiam mihi. Itaque Memneso Apistein. Nescio an Heinsius pergat in emaculando Nonno; nam alioquin et nobis uetustissimi eius auctoris codices, quos tamen nunquam desiderauit: indicabo ei tamen hodie mentem tuam beneuolam. Hec habebam breuiter ad tuas. uale et salue, mi domine, una cum animo meo carissimo capite domino Blotio.


»Heidelberge, 30 Ianuarii 1608. »T. T. IANUS GRUTERUS.«

Inscriptio: Amplissimo clarissimoque uiro domino, domino Sebastiano Tengnagelio S. C. maiestatis bibliothecario.





Schedula Freheri, cuius Gruterus meminit in superiori epistola.

»S. P. Quis non obuiis ulnis amplectatur humanitatem  et comitatem uiri amplissimi, qui institutum nostrum ultro it adiutum, offerens de Ludouici Pii imperatoris uita libellos cequeui scriptoris, hactenus nec fando mihi auditi, eoque impensius desiderandi? Quare cum ad eum scribes, queso multam salutem ei a me ascribas, studia et officia mea prolixe deferas, petasque ut quidquid est libri archetypum, ad nundinas proximas nobis uidendum et describendum mittatur, rediturum bona fide ad dominum cum fenore gratiarum, quo par est. uale et salue, amicorum potissime.«


T. Frehero.

»Eiusdem eui scriptor, Rabanus Maurus, abbas Fuldensis et archiepiscopus Moguntinus, condidit etiam de Ludouici imperatoris eiusque filiorum gestis libros aliquot carmine. Quid si et de illis uir ille clarissimus inaudierit?«

Inscriptio: A Monsieur, Monsieur de Gruterus.





Marquardi Freheri Epistola ad Sebastianum Tengnagelium.


»S. P. D. A multis annis nulla res, ut minus exspectata, ita magis animo meo grata, studiis meis apta mihi obuenit, quam ista a te, uir nobilis et amplissime. Dicis salutem per D. Gruterum nostrum homini ignoto: offers iuuandis studiis nostris copiam libri ueteris non uulgati manuscripti e bibliotheca Cesarea: mox mittis eumdem archetypum quantiuis pretii auctorem rarum, et hactenus nec fando nobis auditum, tamen pro euo suo non illepidum, et omnino dignum qui inter Francicos nostros in publico non sine notis aliquibus compareat. Excedit admirationem tanta humanitas: superat uires nostras beneficii magnitudo, uincimur officii promptitudine et opportunitate. Tandem, quod. possum, gratias summas habeo, agoque libens merito; paratus quacunque licebit redhostire. Agam et publice, cum edam iucundissimum lectu libellum, his quidem qui  omnium temporum, omnium gentium monumentis delectantur: inter quas sane Francicum nomen et imperii amplitudine et gestarum rerum gloria non postremum locum tenere uidetur. Quam multa pulcherrima et rarissime obseruationis ex eo iam sublegi et notaui! nam pridie quam domo discederem, acceptum comitem itineris ad Danubium assumpsi, et inter media negotia ac tedia uaciuis horis mea manu exscripsi. Quoties interea beneficium tuum tacitis grata mente estimaui, optima queque tibi uoui: referende gratie uicem tibi destinaui! Et quidem ipse codex religiose a me habitus, cum gratiarum cumulo ecce ad te tuto redit. Ceterum periculum est ne ista promptitudo tua deinceps ad petendum plura animum nobis addat; tibi plusculum negotii facessat. Etiam est, quod uix tempero emendicare eo quidem audacius, quod non mea id causa, sed publica. De eiusdem enim Ludouici primi filiorum dissensione intestina scripsit librum heroo carmine Rabanus Maurus archiepiscopus Moguntinus, ut Gesnerus  et alii indicium faciunt, quem multis uotis diu expetitum, nulla hactenus indagine nancisci potui, ut iam de eo penitus desperemus, nisi Augusta illa bibliotheca suppeditet. Libet sperare quod ibi exstet. Quid enim in tanto numero desit, ubi iste Ermoldus 4709 censetur  ? uide, queso, uir amplissime, an desiderio nostro subuenire possis, et de publico simul bene mereri perge:

Sic tibi dent superi que isthac pietate mereris:
   Sic sit amicitie ius mihi dulce tuum.

»uale u. C.


»Ex Augusta uindelicorum, urbe nobis patria, et post multa lustra tandem reuisa XIII Decembris 1608. »Marquardus Freherus.«





Eiusdem ad eumdem epistola.


»S. P. Littere tue, uir amplissime, Francofurti mihi reddite sunt, cum multis nominibus grate, tum eo maxime quod mstum codicem Ermoldi recte tibi redditum intellexi, de quo nonnichil sollicitus eram. Spero illum cum id genus aliis plusculis breui proditurum non sine notis quibusdam atque ita ad te cum fenore rediturum. Ad te, inquam, nam et quod cauendum mones, cauebitur. Neque dubito plura eiusmodi ibi haberi, que si communices reipublice litterarie non minus quam meis studiis commodabis. Cuspinianus in Frederico III meminit, nisi fallor, eius iussu libros feudorum per quemdam iurisconsultum  in alium meliorem ordinem digestos fuisse. uide, queso, locum, et dispice qua ratione ille liber in lucem protrahi possit. Ego studium in edendo, notis illustrando offero. Audio et Sambuci Laziique collecta antiquitatum, nummorum, signorum et talium rerum penes heredes residua  uenalia esse, et uix idoneum emptorem reperire. Si ita est, forte aliquid istuc impenderem, modo que et qualia sint, constaret. Responde, queso, commodo tuo. Et tomos istos Germanicarum rerum a me boni consule.


»Dabam raptim Francofurti, 21 Aprilis 1610.«

Inscriptio: Nobili clarissimoque uiro D. Sebastiano Tengnagelio I. C. Ces. reg. bibliothece prefecto, domino et amico obseruando. uienne Austrie.

Hactenus epistole. Iam Ermoldi pema uideamus
[Figure: [Specimen Characterum] 12Kb]  [Figure: [Acgia] 20Kb] 




ERMOLDI NIGELLI PROLOGUS. REGIA ERMOLDI [a 1Kb] .


Editor [b 1Kb] , etherea splendes qui Patris in arcE
Regnator mundi, fautorque, Redemptor, et auctoR
Militibus dignis reseras qui regna poloruM
Olim conclusos culpa parientis AuernO
Luminis eterni reuehis qui Christe tribunaL
Dauid psalmianus presaga carminis illuD
uoce prius modulans, dudum miranda relatU
Sacra futurorum qui prompsit dogmat uateS
Confer rusticulo, quo possim Cesaris in hoC
Eximii exiguo modulanter poscito [c 1Kb] ritE
Carmine gesta loqui. Nymphas non deprecor istuC
Insani quondam ut prisci fecere peritI
Nec rogo Pierides, nec Phebi tramite [d 1Kb] limeN
Ingrediar capturus opem, nec Apollinis almI
Talia cum facerem [e 1Kb] , quos uana peritia lusiT
Horridus et teter depressit corda uehemotH [f 1Kb]
Limina siderei potius peto luminis, ut SoL
uerus iustitie dignetur dona precatU
Dedere: namque mihi non flagito uersibus hoc, quoD
Omnia gestorum percurram pectine paruO
In quibus et magni possunt cessare [g 1Kb] magistrI
Cesaream flectant aciem, sed cantibus huc huC
Incipiam celebrare. Faue modo, Christe, precantI
Carmina, me exsilio pro quis nunc principis ab hoC
Auxilium miserando leuet, qui celsus in aulA
Erigit abiectos, parcit peccantibus, atquE
Spargit in immensum clari uice lumina soliS
Alta regis Christi princeps qui maxime sceptrA
Rex Ludouice pie, et pietatis munere CesaR
Insignis merit, preclarus dogmate ChristI
Suscipe gratanter, profert que dona NigelluS
Ausubus [h 1Kb] acta tamen qui tangere carmine uestrA
Regis ob eterni uestro qui pectore sempeR
Mansit amor. Cesar famulum releuato cadenteM
Altitonans Christus uos quo sublimet in ethrA.





ERMOLDI NIGELLI CARMINIS IN HONOREM LUDOuICI CHRISTIANISSIMI CAESARIS AUGUSTI



LIBER INCIPIT PRIMUS.


 Augustos opibus celebres precellis et armis,
   Sed LUDOuICE Dei Cesar amore magis.
 Principis opto loqui preconia promptulus almi:
   Conferat Omnipotens, qui ualet, arma mihi.
 Cesaris armigeri conor describere gesta,
   Que recitat merito mundus amore pio.
Forte foret satius ceptis insistere rebus,
   Plangere delicti gesta nefanda mei.
Cum sim rusticulus, norim nec claustra Camene,
   Nec possim comptos promere in arte modos.
Sed me cunctantem refouet clementia Regis,
   Qui potius uotum, munera quam recipit.
Cogit et exsilium, fateor, nos talia nostrum;
   Muneribusque carens porrigo que mihi sunt.
Non ego gestorum per singula queque recurram:
   Nec fas, nec potis est, nec ualet ingenium.
Si Maro, Naso, Cato, Flaccus, Lucanus, Homerus,
   Tullius, et Macer [a 1Kb] , Cicero, siue Plato;
Sedulius, nec non Prudentius, atque Iuuencus,
    Seu Fortunatus, Prosper et ipse foret:
Omnia famosis uix possent condere chartis,
   Atque suum celebre hinc duplicare melos.
Ast ego lintre rudi rimoso nauita remo
   Immensi pelagi hoc [b 1Kb] equor adire uolo.
Dextera que Petrum fluctu superante fidelem,
   Ne pereat, releuat, addidit atque rati,
Hec me precipitem seruet miserando per undas,
   Conferat ad portum, Cesar opime, tuum.
Iam mihi carmen eat Ludouici promere gesta,
   Paucaque de multis pagina nostra legat.
Tempore Francorum Caroli dum sceptra uigebant,
    Quem celebrat totus orbis honore patrem,
Francia dum latos sparsisset ubique fragores,
   Atque suum celebre nomen in orbe foret:
Tum Carolus sapiens sceptrorum insignia proli
   Diuisit [c 1Kb] , procerum consiliante choro.
Scilicet equiuoco [d 1Kb] cessisset Francia sorte,
   Successor tandem si ualet esse patris.
Italie regnum Pippino [e 1Kb] cessit amato.
   At, Ludouice, tibi regna [f 1Kb] Aquitana dedit.
Partibus equatis crebrescit fama per orbem,
   Et Ludouicus ouans credita regna petit.
Prodigium fuerat sic hunc uocitasse parentes,
   Quod foret insignis marte, potensque, pius.
Nam Ludouicus enim ludi de nomine dictus
   Ludere subiectos pacificando monet.
 Seu quis Franciscam mauult reserare loquelam,
   Nominis ut possit noscere notitiam,
[g 1Kb] Nempe sonat Hluto preclarum, Wigch quoque Mars est:
   Unde suum nomen composuisse patet.
Iam puer [h 1Kb] excelsus sacro spiramine plenus,
   Auxit honore locum Marte fideque suum.
Christicolum celerans ditauit munere culmen;
   Reddidit ecclesiis munera prisca sacris.
Ordine composito recreauit subdita regna,
   Lege regens populum cum pietatis ope.
uascones [i 1Kb] rabidos domuit pius arte magistra,
    Deque lupis toruis progenerauit oues.
Denique ad Hispanos conuertens concitus arma,
   Finibus a propriis expulit ipse procul.
Culmina terrarum, uel quot castella peragrans,
   Subdidit imperiis, arma ferente Deo,
Sunt mihi nota minus; uel si modo nota fuissent,
   Non poterat stolidus cuncta notasse stylus.
Sed que fama recens stupidas peruexit ad aures,
   Incipiam canere: cetera linquo catis.
Urbs erat interea Francorum inhospita turmis,
   Maurorum uotis associata magis,
Quam Barchinonam [a 1Kb] prisci dixere Latini,
   Romanoque fuit more polita nimis.
Hec Maurorum aderat semper tutela latronum,
   Hostibus armigeris atque repleta satis.
 Quisquis ab Hispanis ueniens rediensque silenter
   Hanc ingressus, erant omnia tuta sibi.
Sueta fuit nostros semper populare maniplos,
   Et reducum spolia hec capiebat ouans.
Multi namque duces uario hanc conamine belli
   Obsedere diu: sed uoluisse [b 1Kb] fuit.
Armis, ingenio, seu quis cum qua arte ualebat,
   Sed pugne studia compulit illa procul.
Namque erat insigni murorum pondere fulta,
   Marmore preduro structa uetusta nimis.
Iunius albentes cum ducit in ethera messes,
   Et matura Ceres falce secanda uenit,
Francus habet muros, celerans per rura, per edes,
   Et sata preripiens munera uastat agri,
Seu [c 1Kb] cum uinetis soliti predulcia Bacchi
   Cogere uina: suus nec labor istud erat.
Ac ueluti autumno densato milite turdi,
   Aut uarie uolucres quis cibus uua manet,
Per uineta uolant, rapiuntque feruntque corimbos,
   Unguibus et rostris uua uenusta perit.
uinitor infelix nequidquam cymbala tristis
    Arce quatit summa, seu ciet arte sonos;
Nec facilis prohibere labor, quin agmine denso
   Infesti ceant, diripiantque dapes.
Haud aliter Franci, cum primo tempora frugum
   Adsunt, et pagi [d 1Kb] munera diripiunt.
Nec tamen hec duros potuit res frangere Mauros,
   Nec uarii euentus, armaque crebra ducum.
uix quoque tot uolucres tollebant munera Franci,
   Quot sibi nauta celer per mare misit opes.
Temporibus multis res hec se contulit anceps:
   Parte ab utraque ferunt aspera bella fore.
Tempore uernali cum rus tepefacta uirescit,
   Brumaque sidereo rore fugante fugit,
Pristinus ablatos remeans fert annus odores,
   Atque humore nouo fluctuat herba recens:
 Regni iura mouent, renouantque solentia [e 1Kb] reges,
   Quisque suos fines ut tueantur adit.
Nec minus accitu Francorum more [f 1Kb] uetusto
   Iam satus a Carolo agmina nota uocat.
Scilicet electos populi, seu culmina regni,
   Quorum consiliis res peragenda manet.
Occurrunt celeres primi, parentque uolendo,
   Quos sequitur propius uulgus inerme satis.
Considunt moniti. Solium rex scandit auitum;
   Cetera turba foris congrua dona [g 1Kb] parat.
Incipiunt fari. Cepit tunc sic Carolites,
   Hec quoque de proprio pectore uerba dedit:
Magnanimi proceres, meritis pro munere digni,
   Limina [h 1Kb] quos patrie preposuit Carolus,
Ob hoc cunctipotens apicem concessit honoris
    Nobis, ut populo rite feramus opem.
Annuus ordo redit, cum gentes gentibus instant,
   Et uice partita Martis in arma ruunt.
uobis nota satis res hec, incognita nobis:
   Dicite consilium, quo peragamus iter.
Hec rex; atque Lupus [i 1Kb] fatur sic [i 2Kb] Santio contra,
    Santio, qui proprie gentis agebat opus,
Wasconum princeps, Caroli nutrimine [a 1Kb] fretus,
   Ingenio atque fide qui superabat auos.
Rex, censura tibi nobis parere necesse est,
   Haustus consilii cuius ab ore fluit.
Si tamen [b 1Kb] a nostris agitur modo partibus hec res,
   Parte mea, testor, pax erit atque quies.
Duxque Tolosana fatur uilhelmus [c 2Kb] ab urbe,
   Poplite [d 1Kb] flexato lambitat ore pedes.
O lux Francorum, rex, et pater, arma, decusque,
   Qui meritis patres uincis et arte tuos,
uirtus celsa tibi, et rector sapientia, magne,
   Concordi uoto patris ab amne meant.
Rex age, consiliis, si dignor, consule nostris,
   Atque meis uotis rex pietate faue.
 Gens est tetra nimis Sare de nomine dicta,
   Que fines nostros depopulare solet,
Fortis, equo fidens, armorum munere nec non,
   Que mihi nota [e 1Kb] nimis, et sibi notus ego.
Menia, castra, locos, seu cetera sepe notaui:
   Ducere uos possum tramite pacifico,
Est quoque preterea seua urbis [f 1Kb] in finibus illis,
   Causa mali tanti que sociata manet.
Si pietate Dei, uestro faciente labore,
   Hec capiatur, erit pax requiesque tuis.
 Illuc tende gradum rex, infer munera massis [g 1Kb] ,
   Et uilhelmus erit preuius, alme, tuus.
Tum rex arridens uerbis ita fatur amicis,
   Amplectens famulum, oscula datque capit:
Gratia nostra tibi, Caroli sit gratia patris;
   Dux bone, pro meritis semper habebis honos [h 1Kb] .
Hec quoque que recinis, iam dudum pectoris arce
   Ponere cura fuit: nunc recitata placent.
Consulo consiliis, ut poscis, consulo uotis:
   Aduentum citius credito, France, meum.
Namque unum, fateor, cogor tibi dicere, uilhelm,
   Tu modo mente auida suscipe uerba mea:
Si mihi uita comes Domino tribuente supersit,
   Ut reor, atque meum prosperet ipse itiner,
Possim aut Barchinona tuos fera cernere muros,
    Que tot bella meis letificata canis,
Testor utrumque caput 
Aut mihi Maurorum contra stet turba profana
   Seque suosque tegens prelia Martis agat,
Aut tu Barchinona uolens nolensque uetata
   Pandere claustra iubes [i 1Kb] , et mea iussa petes,
Hoc dicto, proceres uario sermone fremebant
   Almificis pedibus basia stricta dabant.
Tum rex [i 2Kb] Bigonem uerbis compellat amatum,
    Auribus in cuius dulcia uerba sonat.
Ito celer Bigo: hec nostrorum edicito turbis,
   Atque tuo nostra pectore uerba sonat [a 1Kb] .
[b 1Kb] uirginis ut primum Titan conscenderit astrum,
   Et soror in propria sede sequetur iter,
Agmine densato prefate exercitus urbis
   Menia noster ouans occupet arma tenens.
Bigo facessit agens doctus mox orsa benigni,
   Itque reditque, ferens inclyta iussa celer.
Rex pius interea Christi succensus amore,
   Dat pia Christicolis menia [c 1Kb] digna satis.
Namque ferunt multas monachorum rite cateruas
   Instituisse Deo sub ditione sua.
Quod quis nosse cupit, rogo, regna Aquitana peragret,
    E quibus en unum chartula nostra canit.
Est locus insignis cultu seu relligione,
   Cui Concas [d 1Kb] nomen rex dedit ipse prior,
Olim namque feris auibusque canoribus [e 1Kb] aptus,
   Ignotusque homini pro feritate fuit.
Nunc quoque Christicolum resplendens agmine fratrum,
   Quorum fama modo latius ethra petit.
Hec quoque cella [f 1Kb] pii constructa est munere regis:
   Fundauit, coluit rebus, et officiis.
ualle sedet magna, precincta flumine [g 1Kb] ameno,
   uinetis, pomis, seu dapibus uariis,
Rupibus excisis ualido sudante labore,
   Quo pateat locus hic, semita rege datur:
Dictus erat quondam frater cognomine Datus [h 1Kb] ,
    Quem referunt primo illum incoluisse locum.
Hic quoque dum patrias seruaret ab hostibus [i 1Kb] edes,
   Sospite matre sibi consociante domo.
Protinus heu pagum nimio uallante tumultu
   Rotinicum [i 1Kb] Mauri destituere [k 1Kb] nimis.
Preualide prede huiusce inter fore matrem
   Affirmant, cunctas exuuiasque domus:
Hostibus egressis profugus sua uisere tecta
   Certat, et ad notos quisque redire lares,
Datus ut agnouit propriam matremque domumque
   Direptam, uarium pectore uersat onus.
 Prorsus equum phaleris ornans, se nec minus armis
   Coniunctis sociis apparat ire sequax.
Forte fuit castrum uallo seu marmore firmum,
   Quo reduces Mauri cum spoliis remeant.
Huc celer et socii Datus, cunctusque popellus
   Certatim ceunt, frangere claustra parant.
Ac uelut accipiter pennis per nubila lapsus
   Ungue rapit uolucrem, notaque ad antra fugit:
At socie crocitant, raucasque per ethera uoces
   Nequidquam recinunt, atque sequuntur auem.
Ipse sedens tutus, predam stringitque feritque,
   uersat et in partes quas sibi cumque placet.
Non aliter Mauri uallo predaque potiti,
   Dati bella timent, spicula, siue minas.
 Tum iuuenem muri quidam compellat ab arce,
   uoce cachinnosa dicta nefanda dabat.
Date sagax, nostras modo que res uexit ad arces
   Te, sociosque tuos, dicito namque precor.
Si modo, quo resides, tali pro munere nobis
   Dedere mauis equum, quo phaleratus abis.
Nunc tibi mater eat sospes, seu cetera preda,
   Sin autem, ante oculos funera matris habes.
Reddidit orsa sibi Datus non digna relatu:
   Funera matris age: nec mihi cura satis.
Nam quem poscis equum, non unquam dedere dignor:
   Improbe, haud equidem ad tua frena decet.
Nec mora: crudelis matrem consistit in arce,
   Et nato coram dilacerauit eam.
 Namque ferunt, ferro primo secuisse papillas,
   Et capite abscisso, heu [l 1Kb] tua mater, ait.
Frendet enim infelix Datus pro funere matris,
   Nunc huc, nunc illuc fluctuat atque gemit.
Nec patet illi aditus, nec uim, qua uindicet artus
   Matris, habet; tristis, mente carensque fugit.
Omnibus amissis sumptis melioribus armis,
   Incola mox eremi cepit inesse pius.
Durior ut quondam fuerat ferus in nece matris,
   Firmior hinc remeat ad iuga, Christe, tua.
Tempore nam multo hec secum solus agebat
    Hic, quia mundanum tempserat omne nefas.
Hec dum fama pii regis peruenit ad aures,
   Mox Domini famulum ad sua tecta uocat.
Namque diem totum parili sermone trahebant
   Rex, famulusque Dei, relligione pares.
Tum rex et Datus primo fundamina Concis
   Infigunt, monachis castra futura parant.
Nuper quo ualido recubabant agmine belue,
   Redditur inde Deo nunc quoque grata seges.
Interea regis proceres, populique phalanges
   Dudum commoniti, iussa libenter agunt.
Undique conueniunt Francorum more caterue,
   Atque urbis [a 1Kb] muros densa corona tenet.
Conuenit ante omnes Carolo satus agmine pulchro:
   Urbis ad exitium congregat [b 1Kb] ille duces.
 Parte sua princeps uilhelm tentoria figit,
   Heripreth [c 1Kb] , Liuthard [d 1Kb] , Bigoque [e 1Kb] , siue Bero [f 1Kb] ,
Santio [g 1Kb] , Libulfus [h 1Kb] , Hilthibret [i 1Kb] , atque Hisimbard [i 1Kb] ,
   Siue alii plures, quos recitare mora est.
Cetera per campos stabulat diffusa iuuentus,
   Francus, Wasco, Getha, siue Aquitana cohors.
It fragor ad celum, resonat clangoribus ether;
   Clamor in urbe, pauor, fletus et omnis adest.
Hec quoque dum geritur, reduces fert Hesperus umbras,
   Barchinona, tuas possidet hostis opes.
Lucida namque homines ut primum aurora reuisit,
   Commoniti comites regia tecta petunt;
Ordine quisque suo prorsus residuntque per herbam,
    Auribus attentis regia dicta rogant.
Tum soboles Caroli sapienti hec edidit ore:
   Accipite hoc animis consilium, proceres.
Si gens ista Deum coleret, Christoque placeret,
    Baptismique foret unguine tincta sacri,
Pax firmanda esset nobis, pax atque tenenda,
   Coniungi ut possit relligione Deo.
Nunc uero exsecranda manet, nostramque salutem
   Respuit, et sequitur demonis imperia.
Idcirco hanc nobis pietas miserata Tonantis
   Seruitii [k 1Kb] famulam reddere namque ualet.
Nunc nunc actutum muros properemus et arces,
   O Franci, et redeat pristina uis animis.
Aeolico monitu rapidi ceu murmure uenti
   Per rus, per siluas, per freta cuncta uolant.
Diripiuntque lares, segetes, silueque tremescunt;
   Uncis uix pedibus ales aprica tenet
Nauta miser subito, uelo remoque relicto,
   Per mare fluctiuagum lintea laxa trahit.
 Non aliter iussu Francorum exercitus omnis
   Urbis in exitium itque reditque frequens.
Curritur in siluas, passim sonat acta securis,
   Ceduntur pinus, populus alta cadit.
Hic scalas operatur, agit hic ordine sudes,
   Hic fert arma celer, contrahit hic lapides.
Spicula densa cadunt, nec non et missile ferrum
   Ariete claustra tonant, fundaque crebra ferit.
Nec minus interea Maurorum spissa caterua
   Per turres residens castra tenere parat.
Princeps urbis erat Maurus cognomine Zadun [l 1Kb] ,
   Urbem qui hanc ualidis rexerat ingeniis.
Currit hic ad muros mesta comitante corona:
   Quis sonus iste nouus, o socii? rogitat.
Reddidit ast illi contraria dicta roganti
    Quidam de sociis, omina dura canens:
Prelia non miscet hero [m 1Kb] princeps [n 1Kb] ille Gothorum,
   Que totiens pepulit lancea nostra procul.
 Sed Ludouicus adest Caroli clarissima proles,
   Ordinat ipse duces, et gerit arma manu.
Ni celerans subeat miseris nunc Cordoba [a 1Kb] nobis,
   Et nos, et populus, urbsque uerenda cadet.
Ille quidem tristes submisso pectore uoces
   Iactat, et e turri haud procul arma uidet:
Eia agite socii, muros seruemus ab hoste;
   Auxilium nobis Cordoba forte feret.
At mihi mente sedet multum quod displicet, o gens,
   Turbat et attonitis quod recitare paro.
Hec gens celsa uides, que nostras obsidet arces,
   Fortis, et armigera est, duraque, siue celer.
Ecce fatebor enim uobis nunc aspera dictu,
   Aut taceam, aut recitem, non placitura tamen.
Nam quemcunque suo congressa est inclita bello,
    Nolens, siue uolens, seruitio subiit.
Romuleum [b 1Kb] sibi, quod quondam hanc condidit [c 1Kb] urbem,
   Subdidit imperium cum ditione sua.
Arma ferunt semper, bellis est sueta iuuentus;
   Baiulat hec iuuenis, hoc agit arte senex.
Namque ipsum nomen Francorum horresco recensens:
   Francus habet nomen [d 2Kb] a feritate sua.
Quid iam plura loquar tristi cum pectore, ciues?
   Heu mihi nota satis, nec recitata placent.
Firmemus muros ualido custode tenendos:
   Portarum custos credulus atque sagax.
Interea iuuenes spissa comitante caterua
   Ariete claustra terunt; undique Mars resonat.
 Pulsantur muri quadrato marmore septi,
   Spicula densa cadunt, et feriunt miseros.
Tum Maurus Durzaz turri conclamat ab alta
   uoce cachinnosa bombica dicta canens:
O gens dura nimis, latum diffusa per orbem,
   Cur pia castra quatis, inquietasque pios?
 Nonne putas subito has euertere funditus edes,
   Quas Romanum annis mille peregit opus?
Aufuge, France ferox, te aspectibus abstrahe nostris,
   Nec uisu facilis, nec tua iussa placent.
Reddidit e contra non uerbis dicta nefandis
   Hilthiberth: arcum corripit ecce manu.
Denique clamanti contra stetit ocius hosti,
   Cornea plectra tenens, et trahit, atque plicat.
Acta sagitta uolans cerebro se contulit atro,
   Inque os uociferum mersit arundo nocens.
Ille cadens muros inuitus deserit altos,
   Et moriens Francos sanguine fedat atro.
Clamores tollunt letanti pectore Franci;
   E contra Mauros fletus habet miseros.
Tum uarii uarios demittunt funeris Orco:
    Wilhelm Habirudar, at Liuthardus Uriz.
Lancea Zabirizun, ferrum forat actile Uzacum,
   Funda ferit Colizan, acer [e 1Kb] arundo Gozan.
Non aliter bello poterant accedere Franci,
   Sed nunc missilibus, nunc quoque fundibulis.
Iusserat acer eis Zadun nec credere bello,
   Nec castris uellent forte referre pedem.
Hec quoque bis denos res per contraria soles [f 1Kb]
   Accidit, euentus contulit in uarios.
Machina nulla ualet murorum frangere postes:
   Inuenit haud aditum hostis in insidias.
Non tamen a cepto cessat certamine bellum,
   Quin muri crebro obice claustra terat.
Interea soboles Caroli preclara potentis
   Sceptra manu gestans it comitante choro,
 Hortaturque duces, hortatur rite cateruas,
   Et patrio more Martis in arma uocat.
Credite nunc iuuenes, proceres nunc credite cuncti,
   Et maneant uestro pectore uerba mea:
Antea non sedes Domino tribuente paternas
   uisere cura manet, aut mea regna mihi,
 Quam hec urbs, populusque suus belloque fameque
   uictus eat supplex ad mea iura celer.
Tunc iterum quidam spargebat in ethera uoces;
   Tuta tenens muri, ludicra dicta dabat.
France, quid insanis? cur menia nostra lacessis?
   Hec urbs non poterit ingeniose capi.
Nobis esca satis, carnes, seu mellea dona
   Urbe manent; uobis est quoque dira fames.
Reddidit e contra uerbis contraria uerba
   uilhelm; dedignans talia uoce tulit:
Concipe, Maure, precor, haud mollia dicta superbe,
   Nec placitura tibi, ueraque credo satis.
Cernis equum maculis uariisque coloribus aptum.
   Quo uehor, intendens menia uestra procul.
Ante equidem nostris indignis morsibus escis
    Occidet, et nostro dente terendus erit,
uestra uetata nimis quam menia, nostra caterua
   Deserat: haud unquam prelia cepta cadent.
Is nigra mox nigris percussit pectora pugnis
   Ora uncis fedans unguibus atra miser;
Et cadit in faciem perculsus corda pauore,
   Infelix pulsans uocibus ethra poli.
Deseruere arces socii, magnoque stupore
   Mirantur Francos, uerbaque dura nimis.
Zado per immensos currit furibundus aceruos:
   Quo fugitis ciues, quoue tenetis iter?
Zado, tibi Franci hec nunc responsa remittunt:
   Stat placitura [a 1Kb] modo, que tamen ante cape.
Ante suos mandent probroso dente caballos,
   Quam tua castra unquam deseruisse uolent.
 O miseri ciues iam dudum hec ego uobis
   Predixi, cum quis prelia agenda forent.
Nunc quoque consilium quodcunque est utile uobis
   Dicite, quo ualeam cetera perficere.
Undique namque uides densatim rumpere muros,
   Atque tuos ferro dilacerante mori.
Cordoba nulla tibi promissa iuuamina mittit;
   Undique turbamur Marte, fameque, siti.
Quid iam restat enim, nisi Francis pace petenda,
   Mittantur missi, qui celeranter eant?
Ille quidem frendens uestem conscindit, et atros
   Disrumpit crines, dilaceratque oculos.
Et sequitur uerbis, iterumque iterumque profana
   Cordoba uoce uocat, illacrymatque diu.
O Mauri celeres, quo nunc fiducia cessit?
    Promite nunc uires, nunc solitas socii.
Unum, per si quid nostri iam cura remansit,
   Deprecor: hoc uno munere letus ero.
Ipse ego conspexi, muro qua castra remittunt
   Densa locum, constant raraque linteola [b 1Kb] .
Me potero insidias illesus ferre per illas:
   Fors [c 1Kb] socii nota currere ad auxilia.
uos tantum portas summo seruate labore,
    Haud timidi, fratres, huc ego dum redeam.
Nulla quidem fortuna arces uos linquere cogat,
   Nec campis hortor pergere in arma foras.
Multa etiam mandata suis dans cessit ab urbe,
   Et latitans furtim preterit agmen ouans.
Iamque tenebat iter per leta silentia noctis:
   Infelix nimium protinus hinnit equus.
Quo clamore mouent custodes agmina castris
   uocis ad hinnitum, moxque sequuntur eum.
Ille pauore uiam linquens, uertitque cauallum,
   Sese precipitem in agmina densa dedit.
Conspicit inuisas haud leta fronte cateruas,
   Infelix nec habet quo eruat ingenio.
Mox capitur [d 1Kb] ; merito uincitur, haud mora, loris.
   Ducitur ad regis lintea tecta tremens.
 Fama uolans totam turbat terroribus urbem,
   Et regem captum nuntiat ore suo.
Ingeminant luctum matresque patresque iuuencli,
   Hoc puer exiguus, hocque puella gerit.
Nec minor in castris passim sonus ethera pulsat,
   Letitiaque fremit unanimi populus.
Interea nox atra cadens aurora reportat
   Alma diem: Franci regia castra petunt.
Tum Caroli soboles pacato pectore fatur,
   Atque suis famulis dicta benigna dedit:
Zadun ad Hispanas cupiens properare cateruas,
   Auxilium poscens, armaque, siue pares,
Captus adest nolens, uinctusque tenetur inermis
   Ante fores nostros, non fuit ante oculos.
Fac uilhelme suos possit quo cernere muros,
    Et iubeat nobis pandere claustra celer.
Nec mora: Zado manum sequitur religatus habenis,
   Et procul expansam sustulit arte manum.
Nam prius abscedens sociis predixerat ipse
   Seu fortuna nequam, prospera, siue cadat,
Nescio: si casu Francorum incurrere [e 1Kb] turmis,
   uos tamen, ut dixi, castra tenete precor.
Tum manus ad muros tendens uocitabat amicos:
   Pandite iam socii claustra uetata diu.
Ingeniosus item digitos curuabat, et ungues
   Figebat palmis, hec simulanter agens.
Hoc autem indicio signabat castra tenenda,
   Sed tamen inuitus Pandite uoce uocat.
Hoc uero agnoscens uilhelmus concitus illum
    Percussit pugno, non simulanter agens.
Dentibus infrendens uersat sub pectore curas
   Miratur Maurum sed magis ingenium.
Credito, ni quoque regis amorque timorque uetaret,
   Hec tibi, Zado, dies ultima forte foret.
Interea Zadun Franco custode tuetur,
   At socii [f 1Kb] flentes castra tenere parant.
 Altera luna suos complebat in ordine soles,
   Rex Francique simul castra uetata petunt.
Machina densa sonat, pulsantur et undique muri,
   Mars furit, ante cui non fuerat similis.
Crebra sagitta cadit, ui funda retorta fatigat:
   Rex agit illud opus, accelerando duces.
Iam Mauri miseri nec muros scandere celsos
   Audent, nec turri cernere castra uolent.
Ac uelut in paruo uolucrum fors turba natantum,
   Cum residet pauitans flumine fisa male,
Armiger ecce Iouis celo descendit ab alto,
   Inuentas circum peruolitatque diu.
He caput in fundum mittunt, releuantque sub auras,
   Ista algis recubat, illa repressa luto
Instat at ille super pennis, tremulasque fatigat:
    Que caput in uentos subleuat, ille rapit.
Non aliter Mauros timidos fugitando per urbem
   Insequitur gladius undique, morsque, pauor.
Tum rex ipse pius crispans hastile lacerto,
   Inque urbem aduersam compulit ire celer.
Hasta uolans media uentis se contulit urbi
   Marmore subiecto figitur acta nimis.
Hoc signo Mauri turbati corde pauore
   Mirantur ferrum, plus iacientis opus.
Quid facerent? Iam rex aberat, iam pugna tepebat;
   Maurorum primos abstulerat gladius.
Tandem iam uicti nimium belloque fameque,
   Consilio unanimi reddere castra uolunt.
Panduntur porte [a 1Kb] , penetralia cuncta patescunt,
   Seruitio regis urbs labefacta uenit.
 Protinus optata sternuntur, haud mora, in urbe
   Franci uictores hostibus imperitant:
Sabbatum erat sacrum, cum res est ista peracta,
   Quando prius Francis urbs patefacta fuit.
Namque sequente die festo conscendit in urbem
   Rex Hludowicus ouans soluere uota Deo.
Mundauitque locos ubi demonis alma colebant,
   Et Christo grates reddidit ipse pias.
Missis, dante Deo, remeat custodibus edes
   Ad proprias uictor rex, populusque suus.
Ducitur interea ad Carolum longo ordine preda
   Maurorum spoliis, muneribusque ducum,
Arma, et lorice, uestes, galeeque comantes,
   Parthus equus phaleris, aurea frena simul.
[b 1Kb] Zado tremens nimium, nolensque reuisere Francos,
    Pergit et ipse pigro consociante gradu.
 Bigo catus properans anteuolat agmen, et aulam
   Primus adest Caroli, nuntia leta ferens.
Fama recens totam commiscuit ocius aulam,
   Cesareas aures mox penetrauit ouans.
Bigo uocatus adest, plantis dat basia celsis,
   Et sequitur uerbis ordine iussa sibi:
Filius ecce pio transmittit munera patri
   Augusto Carolo rex Ludouicus enim,
Munera, que gladio, scuto, proprioque lacerto
   Extulit a Mauris uictor habenda sibi.
Regem etiam uobis urbis, quam cepit in armis,
   Misit, adest Zadun Cesaris ante oculos.
Urbs, que Francorum multos populauerat olim,
   uicta iacet bello, regia iusta petens.
Tum Carolus Cesar placido hec edidit ore,
    Ad celum tendens lumina cum manibus:
Gratia Celsithroni comitetur maxime prolem
   Dilectam, maneat gratia nostra sibi.
Munere pro tali quas possum soluere grates,
   Proles digna, Deo pro meritis propriis?
O soboles preclara nimis, quam semper amaui,
   Corde tenens, retulit quod patriarcha mihi
Paulinus [c 1Kb] quondam. Fama est, patriarcha benignus
   uenerat ad sedes rege iubente pias.
Cumque die quadam ecclesia resideret in alma,
   Attonitus Christo psalleret ille melos,
Contigit, ut Carolus [d 1Kb] soboles preclara parenti
   Oratu procerum pergeret auctus ope.
Isque aram properans cum processisset ad illam,
   Quo sacer antistes munia digna dabat,
 Paulinus, quis at ille foret, mox flagitat ultro.
   Intendens famulus reddidit orsa [e 1Kb] sibi.
Ille ut cognouit primam sobolem hunc fore regis,
   Conticuit; ceptum ille peragrat iter.
Denique post spatium Pippinus [f 1Kb] uenerat heros
   Magnanimum iuuenum cum comitante choro,
Paulinus celerans famulum compellat eumdem,
   Et rogat: ille iterum uera referre parat.
Presul ut agnouit nomen, regique [g 1Kb] recordans,
   Mox caput inclinans: pergit at ille celer.
Ultimus ecce uenit Ludouicus, et ocius aram
   Amplectens supplex sternitur atque solo.
Illacrymansque diu precibus poscebat Olympi
   Regnantem Christum, quo sibi ferret opem.
Hoc sacer [h 1Kb] aspiciens, sella se sustulit ardens
    Compellare sacrum cum pietate uirum.
Antea nam Pippin, Caroloque abeunte, sedili
    Heserat, et nullis uocibus orsa dabat.
Denique rex [a 1Kb] uatem prostrato corpore adorat,
   Paulinus regem suscipit ecce pium.
Hymnica dicta dedit uario sermone referta:
   Perge, ait, ad Carolum pro pietate. uale.
Cesaris ut primo uates peruenit ad aurem,
   Ordine cuncta suo hec recitauit ei:
Si Deus [b 1Kb] e uestro Francorum semine regem
   Ordinat, iste tuis sedibus aptus erit.
Hec paucis sapiens Carolus pandebat alumnis,
   Quorum causa [c 1Kb] sibi credula, siue placens,
Missum iterum reuocat, querit quoque in ordine cuncta,
   Qualiter insignis urbs dominata foret.
 Quo rex ingenio Zadun comprensus adesset,
   Quosque duces bello strauerat ipse fero.
Bigo bonus recitans, narratque per omnia uera,
   Cuius uerba pius Cesar honore colit.
Cesar letus ei pateram [d 1Kb] , qua forte bibebat
   Porrigit, ille bibit impiger hausta meri,
Mox famulum donis uariisque honoribus ornans,
   Misit et ad sobolem munera magna suam.
Laudibus et donis pergit celeranter onustus,
   Letus et ad regem peruenit ecce suum.
Letus ut exsul [e 1Kb] eat Pippini in regna potentis,
   Conferat Altitonans, Cesar et ipse potens.
Letitie ergo, libelle, habeas sub nomine finem,
   Fratribus ut ternis consociatus eas.



LIBER SECUNDUS.


 Iamque, fauente Deo, Francos pax undique habebat,
   Strauerat aduersos Marsque Deusque uiros.
Namque senex Carolus Cesar uenerabilis orbi
   Concilium [a 1Kb] reuocat ad sua tecta nouum.
Aurato residens solio sic cepit ab alto,
   Electi circum quem resident comites:
Audite, o proceres, nostro nutrimine freti,
   gnita narro quidem, ueraque credo satis.
Dum mihi namque foret iuuenali [b 1Kb] in corpore uirtus,
   uiribus atque armis ludere cura fuit.
Non torpore meo, turpique pauore, fatebor,
   Francorum fines gens inimica tulit.
Iam quoque sanguis hebet, torpescit dira senectus,
   Florida canities lactea colla premit.
Dextera bellatrix quondam famosa per orbem,
    Sanguine frigente, iam tremebunda cadit.
Proles [c 1Kb] nata mihi superis abscessit ab oris,
   Ordine functa suo, heu! tumulata iacet,
Sed quoque que potior Dominoque placentior olim
    uisa fuit, semper est mihi cessa [d 1Kb] modo
Nec uos deseruit Christus, qui germine nostro
   Seruaret, Franci, nunc sobolem placitam.
Illa meis semper delectans inclyta iussis
   Paruit, atque meum edidit imperium.
Semper amore Dei Ecclesiarum iura nouauit,
   Credita regna sibi contulit in melius.
uidistis que dona [e 1Kb] olim Maurorum funere misit
   Regem, arma, et uinctos, magna tropea simul.
uos mihi consilium fido de pectore, Franci,
   Dicite; nos prompte mox peragamus idem.
Tunc Heinardus [f 1Kb] erat Caroli dilectus amore,
   Ingenioque sagax, et bonitate uigens.
Hic cadit ante pedes, uestigia basiat alma,
   Doctus consiliis incipit ista prior:
 O Cesar famose polo, terraque, marique,
   Cesareum qui das nomen habere tuis.
Addere consiliis nil nostrum est posse, nec ulli
   Mortali potius Christus habere dedit.
 Que tibi corde Deus miseratus contulit, hortor
   Quantocius parens omnia perficias.
Filius, alme, tibi predulcis moribus exstat,
   Pro meritis qui quit regna tenere tua.
Hunc petimus cuncti, maiorque minorque popellus,
   Hunc petit Ecclesia, Christus et ipse fauet.
Hic ualet imperii post tristia funera uestri
   Iura tenere armis, ingenioque, fide.
Annuit at Cesar letus, Christumque precatur.
   Mittit et ad sobolem mox celerando suam.
Tempore namque illo Ludouic bonus Aquitanorum
   Ut supra cecini, regna tenebat ouans.
Quid moror? extemplo patris peruenit ad aulam:
   Gaudet Aquis [a 1Kb] clerus, plebs, proceresque, pater.
Incipit hec iterum Carolus, per singula uerba,
    Dilecte proli narrat et exposuit:
Nate Deo chare, et patri, populoque subacto,
   Quem mihi solamen cessit habere Deus,
Cernis at ipse meam senio properante senectam
   Deficere, et tempus mortis [b 1Kb] inesse mihi.
Prima mei cura regni moderamina constant,
   Que immerito mihimet contulit ipse Deus.
Non fauor, aut leuitas humane mentis adurguet [c 1Kb]
   Que tibi crede loquor, sed pietatis amor.
Francia me genuit, Christus concessit honorem,
   Regna paterna mihi Christus habere dedit.
Hec eadem tenui, nec non potiora recepi,
   Christicoloque fuit pastor, et arma gregi.
Cesareum primus Francorum nomen adeptus,
   Francis Romuleum nomen habere dedit.
 Hec ait, et capiti gemmis auroque coronam, [d 1Kb]
   Imposuit pignus imperii sobolis.
Accipe, nate, meam, Christo tribuente, coronam,
   Imperiique decus suscipe, nate, simul.
Qui tibi concessit culmen miseratus honoris,
    Conferat ipse tibi posse placere sibi.
Tum pater et soboles prestandi munere leti,
   Prandia magna colunt cum pietate Dei.
O festiua dies multos memoranda per annos!
   Angustos geminos, Francica terra, tenes.
Francia, plaude libens: plaudat simul aurea [e 1Kb] Roma.
   Imperium spectant cetera regna tuum.
Tum Carolus sapiens multis suadebat alumnum,
   Diligat ut Christum, Ecclesiamque colat.
Amplexans nimium libabat et oscula pulchra;
   Dat licitum [f 1Kb] ad propria, uerba suprema sonat.
Tempore non multo senio maturus et annis
   uisitat antiquos funere Cesar auos [g 1Kb] .
Funera digna parant, mandantur membra sepulcro
   Basilica in propria, quam sibi fecit Aquis.
 Mittitur interea narret qui funera nato
   Patris; adest Rampho [h 2Kb] qui celer ire parat.
Nocte dieque uolat, terras perlabitur amplas,
   Peruenit tandem, quo Ludouicus erat.
Trans fluuium Ligeris locus est quippe uber et aptus;
   Cingitur hinc siluis, hinc quoque planitie;
At medius placido fluuiorum gurgite uernat,
   Piscibus est habilis, est locuplexque feris.
Quo Hludowicus ouans precelsa palatia struxit.
   Queris? inest Thedwat [i 1Kb] nomen, amice, sibi
Huc pia subiecte censebat munia plebi,
   Clerum seu populum cum pietate regens.
Cum subito penetrans totam commiscuit aulam
   Rampho, ferens Caroli funera mesta pii.
 Hec ut fama boni peruenit regis ad aures,
   Illico tristatur, flet, lacrymatque patrem.
Inter cunctantes concurrit Bigo ministros:
   Suetus erat dominum uisere mane suum.
Hortatur siccare genas, deponere fletus:
    Altera, ait, causa est nunc peragenda tibi.
Hec ut nota manent uestro sub pectore, princeps,
   Humani generis sors tenet ista uiros.
Nos omnes, fateor, porro properabimus illuc;
   Non tamen ex illis quis repedare ualet.
Surgite, et ecclesiam cuncti properemus in almam:
   Hymnica uota Deo psallere tempus adest.
Auscultans famulum, tandem surrexit, et omnes
   Hortatur secum soluere uota Deo.
Nox fuit illa quidem psalmis hymnisque referta,
   Missarum modulis atque peracta dies.
Tertia iamque dies claro surgebat Olympo,
   Resplendetque suis Phebus in orbe comis.
Cum undique turba ruit Francorum concita regnis,
   Regis in occursum plebs petit omnis ouans.
 Et Caroli proceres prorsus, regnique priores,
   Atque sacerdotum currit amica cohors.
Densanturque uie, replentur claustra domorum;
   Non capitur tecto, scandit in alta domus.
Flumina non retinent trepidos, nec horrida silua,
   Nec glacialis hiems, nec pluuiosa dies.
Qui rate non ualuit, satagens hic forte natatu
   Trans fluuium Ligeris certat abire prior.
O quantos populos celsa de rupe uideres
   Absque rate in fluuium se dare precipites!
Aurelianenses [a 1Kb] illos risere natantes:
   Turre uocant summa: littus amate, uiri.
Unus amor cunctis erat, omnibus una uoluntas,
   Cernere quo faciem regis ad usque queant.
Conueniunt tandem, recipit quos rex pius omnes
    Ordine quemque suo cum pietatis ope.
Aurelianis ouans Cesar mox uisitat urbem,
   Quo uexilla crucis [b 1Kb] , siue Aniane manes.
Heburti felix, qui primo hanc perficis arcem,
   Seu Maximine, sancteue Auite, micas.
Inde Parisiacas properant cito uisere sedes,
   Quo Stephanus [c 1Kb] martyr culmina summa tenet,
Quo, Germane, tuum colitur sanctissime corpus,
   Quo Genuueffa micat uirgo dicata Deo.
Irmino [d 1Kb] plaude libens, quod sepius ecce rogasti:
    Cesaris aduentum, dante Tonante, uides.
Nec tua preteriit, Dionysi, culmina martyr,
   Quin adiens tibimet posceret auxilium.
Hinc iter arripiunt, Francorum regna peragrant,
   Tramite pacifico rex Aquis ingreditur.
Eia, Camena, Deum precibus pulsare supinis
   Restat, quo nobis conferat eloquium.
Quid prius incipiam? cum que gerit omnia prima,
   Constent, atque micent gesta benigna uiri.
Denique limitibus firmatis ordine regni,
   Finibus imperii dispositisque simul,
Protinus expendit thesauros largus auitos
   Pro mercede patris, atque anime requie.
Queque patrum uirtus Carolus congesserat, ipse
   Pauperibus tribuit, ecclesiisque sacris.
 Aurea uasa dedit, uestes, seu pallia multa:
   Argenti cumulat ampla talenta meri.
Spargit opes uarias, arma innumerandaque ualde:
   Munera distribuit pauper habenda tibi.
O felix Carolus, sobolem qui liquit in orbe,
   Qui satagit celi, quo pater, intret iter.
Carceris antra aperire iubet, trusosque relaxat,
   Exsilio releuat pro pietate uiros.
Mira facit, prorsus memori narranda relatu,
   Unde sui fama nunc super astra manet.
Eligit extemplo missos [e 1Kb] , quos mittat in orbem,
   Quorum uita proba sit, generosa fides.
Munera quos nequeant flecti, nec seua potentum
   Blandities, fauor, aut ingeniosa lues.
Qui peragrent celeres Francorum regna perampla,
    Iustitiam faciant iudiciumque simul.
Quos pater, aut patris sub tempore presserat urguens
   Seruitium, releuent, munere [f 1Kb] siue dolo.
O quantos qualesque uiros, quos aspera iura
   Lexque aurata premit, atque potens pretio,
Liberat ipse potens, et libertatis honorem
   Prestat habere sui Cesar amore patris!
Atque suis manibus prefirmat munere chartas [g 1Kb] ,
   Degere quis cuncto tempore iure queant.
 Belliger ipse pater cum regna acquireret armis,
   Intentus bellis assiduusque foret,
Tum uitium [a 1Kb] hoc passim spissis succreuit aristis,
   Sed tamen adueniens mox, Ludouice, secas.
Qualia per mundum confregit gesta celidri [b 1Kb] !
   Christicolis cessit munera quanta quidem?
Hec canit orbis ouans late, uulgoque resultant;
   Plus populo resonant, quam canat arte melos.
Cui [c 1Kb] clarescens crescit doctrina per orbem:
   Commissum imperium ordinat, armat, alit.
Tum iubet acciri Romana ab sede patronum,
   Cui Stephanus [d 1Kb] nomen secula leta dabant.
Paret amore Sacer [e 1Kb] , iussisque obtemperat almis,
   Francorum properat uisere regna libens.
Cesareum [f 1Kb] Rhemis letus prospectat ab urbe,
    Quos ibi [g 1Kb] concilium iusserat ante fore.
Concurrunt uarii, redeuntque sub ordine missi
   Cesaris, atque Sacri uota benigna ferunt.
Nuntius ante uolat, narret qui presulis ardens
   Romani aduentum, concelerante gradu.
Tum Ludouicus agens clerum, populumque senatum,
   Ordinat, instituit, preparat, atque locat.
Dextram qui teneant partem, teneantque sinistram,
   Qui prior accedat, quique sequatur iter.
Turba sacerdotum dextram tenet agmine longo,
   Psallentes spectant relligione patrem.
Parte alia proceres lecti, primique potentes
   Consistunt; populus posteriora tenet.
At medius Cesar gemmis auroque refulgens,
    ueste licet radiet, plus pietate micat.
Conueniunt tandem diuersis partibus ambo;
   Ille gradu [h 1Kb] pollens, hic bonitate uigens.
Alter in alterius conspectum ut lumina fixit,
   Currit in amplexus mox celerando pios.
 Rex tamen ante sagax flexato [i 1Kb] poplite adorat,
   Terque quaterque, Dei, siue in honore Petri.
Suscipit hunc supplex Stephanus, manibusque sacratis
   Subleuat a terra, basiat ore libens.
Nunc oculos, nunc ora, caput, nunc pectora, colla
   Basiat alterutri rexque, Sacerque pius.
Tum manibus palmas digitos digitisque tenentes,
   Cesar cum Stephano candida tecta petit.
Ecelesiam peragrant primo, precibusque Tonantem
   Compellant, grates uotaque danda canunt.
Mox aulam repetunt, ad prandia magna uolando:
   Considunt, manibus dant famuli latices.
Prandia digna colunt, pregustant munera Bacchi,
   Et sermone pio iam super ora mouent.
 O sacer antitis [i 1Kb] , Romani pastor ouilis,
   Qui uice apostolica pascis ouile Petri
[k 1Kb] Que te causa tulit  ad istam
   Francorum patriam? redde responsa mihi.
Ille ut erat placidus, pacato pectore fatur,
   Perlustrans regem uultibus assiduis:
Que reginam Austri quondam sapientis amore
   Per uarias plebes, per freta, perque niues,
Hec me causa tuas, Cesar, perduxit ad arces,
   Qui Salomoniacas fers mihi rite dapes.
Fama meas dudum, princeps, peruenit ad aures,
   Quanta Dei populo fers pater auxilia,
Quantaque per mundum resplendent dogmata uestra,
   Precellis [l 1Kb] tuos arte fideque patres.
Non tamen obsistens potuit res ulla uolentem
    Frangere, quin possim cernere gesta tua.
Sermo quidem nullus ualuit mihi tanta referre,
   Quanta meis confers gesta benigna oculis.
Regine ergo tibi illius nunc uerba renarro,
   Que Salomoniacis auribus ipsa tulit.
 Cerneret ut regem, famulos, siue ordine uestes;
   Pincernasque suos, siue domos uarias:
Felices famuli, felices denique serui,
   Qui stant et cernunt inclyta gesta tua.
Haurit et aure pia qui dogmata uestra beatus,
   Et populus felix, regna beata simul.
Sit Deus excelsus toto recolendus amore,
   Qui tibi concessit dogmata tanta pater;
Cui placet, atque thronum qui dat retinere paternum,
   Dilexitque suos te super instituens.
His regina Saba est Salomonem affata potentem:
   His ego te supplex ausus adire fui.
Tu tamen es potior, tu rite potentior exstas:
   Ille umbram retinens, tu quia uera colis.
 Ille fuit sapiens nimium, sed cessit amori;
   Tu sapiens caste uiuis amore Dei.
Isrel ille fuit regnator solius arcis:
   Tu pius Europe regna potenter habes.
Ergo Deum cuncti precibus pulsemus opimis,
   Ut te conseruet secla per ampla suis.
His aliisque Sacer quam pluribus insuper almum
   Compellat regem, Cesar et ipse Sacrum.
Pocula densa uolant, tangitque uolentia Bacchus
   Corda, fremit populus letitia unanimi.
Transactis epulis surgunt, mensisque relictis
   Cesar cum Stephano tecta secreta petit.
Noctem illam curis, uariisque sub ordine rebus
   Dimittunt: oculis somnus at ipse fugit.
Mane nouo Cesar Stephanum proceresque senatum
    Conuocat: ast illi regia iussa colunt.
Cesar in excelsa consedit sede togatus,
   Multa tenens animo, que parat incipere.
Aurea sella Sacrum lateri sociauit amico,
   At proceres resident ordine quisque suo.
Tum pius hec Cesar, Sacro, famulisque subactis
   Edidit ore prior aurea uerba sonans:
Audite hec, proceres, et tu, sanctissime presul,
   Hoc commune bonum suscipite unanimes.
En mihi cunctipotens miseratus regna paterna
   Cessit habere Deus, et decus omne simul.
Non meritis, ut credo, meis, sed patris honorem
   Hunc miserans Christus cessit habere mihi.
Ergo precor fidos, et te, preclare sacerdos,
   Ut mihi consilii rite feratis opem.
 Et ferte auxilium qui mecum regmina nostra
   Seruatis, famuli, tuque beate Sacer,
Quo clerus, populusque meus, pauperque, potensque
   Iura paterna sequi me faciente queant.
Regula [a 1Kb] sancta Patrum constringat in ordine clerum,
    Et populum societ lex ueneranda Patrum.
Et monachorum ordo Benedicti dogmate crescat,
   Moribus et uita pascua sancta petat.
Diues agat legem, pauper teneatur eadem,
   Nec personarum sit locus atque modus.
Munera seua locum nullis redimita metallis
   Haud teneant, cedant dona maligna procul.
Si quoque iure gregem Domini nos pascimus almum,
   Quem mihi, siue tibi, pastor amate, dedit:
Corrigimus prauos, donamus munere iustos,
   Et facimus populum iura paterna sequi:
Tum Deus excelsus nobis, populoque sequaci
   Prestabit miserans regna beata poli,
Atque in presenti nostrum seruabit honorem,
   Infestos hostes hic procul [b 1Kb] ire facit.
 Nos simus clero exemplum, seu norma popelli:
   Iustitiam doceat presul uterque suos.
Isrel ille Dei populus dilectus amore,
   Qui pedibus siccis per maris iuit iter,
Cui Deus in eremo tantis labentibus annis
   Manna cibum tribuit, rupe uolucre dapes;
Cui fuit arma Deus, gladius, scutumque uiator,
   Ad repromissum uexit honore locum;
Quo precepta Dei seruauit adusque docentis,
   Iustitiam coluit, iudiciumque dedit;
Dumque in amore pio Dominum dilexit eumdem,
   Non aliena sequens, sed pia dicta Dei:
Aduersas illi prostrauit numine gentes,
   Prospera cuncta dedit, atque inimica tulit.
O felix semper Domini si iussa secutus
    Adforet, eternum regna teneret ouans.
Diuitiis incaute ut primo indulsit opimis,
   Iustitiam liquit, et simul omne bonum,
Deseruitque Deum, coluit mox idola uana:
   Idcirco passus tot mala rite fuit.
Sed Pater architenens plagis uariisque flagellis
   Correxit docuit, pristina iura dedit
Ut miser afflictus Domini meminisse uolebat,
   Mox pius altor enim suscipiebat eum.
Hec gens sola Deum norat, partimque Tonantis
   Parebat dictis, atque colebat eum.
Cetera turba quidem seruabat iussa celidri,
   Factorem ignorans, demonis orsa sequens.
Hic per trinquadrum [c 1Kb] regnabat, proh dolor! orbem,
   Et genus humanum in sua regna dabat.
 Iamque sacerdotes, reges, solemnica iura
   Cessabant prorsus, hostia siue sacra.
Tum pius indoluit genitor, uerbumque salutis
   Transmisit mundo, ut nos pius erueret.
Ille lauit proprio miserans de sanguine mundum,
   Dogmata clara dedit, iustitiam docuit.
 Infernique potens confregit numine ualuas,
   Eruit electos, demonis arma tulit.
Inde superna petens conscendit in ethera uictor,
   Christicolum nobis nomen habere dedit.
Quisque cupit Christi nunc nomen habere, necesse est
   Quo caput abscessit, prendere certet iter.
Quamuis dante Deo totus nunc mundus abundet
   Christicolum turbis, Ecclesieque fide,
Nec sit opus Domini famulos pro nomine cedi,
   Cum passim Christi nomen in orbe bet;
Et male fida cohors, Domini que dogma refutat,
   Cuspide Christicolo iam procul acta fugit;
Quamuis Ecclesie Patres, nostrosque priores
   Mors tulit atra quidem, nunc tenet aula Dei:
 Morte licet nequeamus, eos certemus ouantes
   Corde sequi puro, iustitiaque, fide.
Diligat omnis homo fratrem, monitante Ioanne,
   Quem uidet, ut Christum cernere mente queat.
Hic ait ad Petrum: Simon, me diligis, an non?
   Ter cui Petrus ait: Scis quia temet amo.
Si me, Christus ait, hortor, tu diligis, agnos
   Pasce meos, Petre, cum pietatis ope.
Ergo, Sacer, plebem nostri est curare subactam,
   Nobis quam Dominus pascere constituit.
Tu sacer antistis, ego rex sum Christicolarum:
   Seruemus populum dogmate, lege, fide.
Addidit at Cesar paucis hec insuper ore,
   Que sacer antistis suscipit aure pia.
Si tua iura [a 1Kb] manent, Petri qui regmina curas,
    Et uice partita pascis ouile suum.
Sin aliud, penitus moneo, ut mihi cuncta sacerdos
   Edicas: faciam mox tua uerba libens.
Ut mea progenies Petri seruauit honorem,
   Sic ego seruabo, presul, amore Dei
Mox uero famulum reuocat Helisachar [b 1Kb] amatum,
   Aure sonans cuius hec pia dicta dabat:
Excipe, uade cito, et firmis hec insere chartis [c 1Kb] ,
   Que uolo perpetuo fixa manere quidem.
Censeo per regnum nostro moderamine septum,
   Atque per imperium, dante Tonante, meum.
Ut res Ecclesie Petri, sedisque perennis,
   Illese uigeant semper honore Dei.
Ut prius Ecclesia hec pastorum munere fulta
   Summum apicem [d 1Kb] tenuit, et teneat uolumus.
 Crescat honor Petri nostro sub tempore: creuit
   Temporibus Caroli patris et utque mei.
Addimus at, presul, tantum est ut supra locutum,
   Iustitiam recolat qui sedet arce Petri.
 Hec est causa, Sacer, qua te accersire rogaui.
   Adiutor fortis esto beate mihi.
Tum Sacer ad celum palmis cum lumina tendens
   Orabat, recinens hec quoque uerba Deo:
O Dee celsitonans, qui regmina cuncta creasti
   Nate simul Christe, Spiritus atque sacer;
Tu Petre, qui celi preclarus clauiger exstas,
   Rete trahis populum ad celica regna tuo;
Et uos celicole, quorum nunc corpora Roma
   Seruat, et officia sedula digna parat:
Ad populi regimen, regni Ecclesieque decorem
   Seruate hunc regem secla per ampla precor.
Dogmate, marte, fide mores precellit auitos,
   Curat et Ecclesiam, imperiumque regit.
Et sedem Petri summo preditat honore,
    Et Pater, et Sacer est, altor, et arma suis.
Hoc dicto celerans amplexibus hesit amicis,
   Letus honore suo, munere siue Petri.
Inchoat, et cunctis monitans dat iussa silendi;
   Ore benigna refert hec pius orsa pio:
Roma. tibi, Cesar, transmittit munera Petri,
   Digna satis digno, conueniensque decus.
Tum iubet afferri gemmis auroque coronam,
   Que Constantini [e 1Kb] Cesaris ante fuit.
Accipit ipse manu, uerbis benedicit, et orat,
   Stemmata [f 1Kb] clara tenens, lumina pansa polo.
Qui regis imperium mundi, seclumque gubernas
   Qui Rome [g 1Kb] censes orbis habere caput,
Exaudi, precibusque meis, peto, flecte benignam,
   Christe, aurem; uotis rex pie queso faue.
 Adiuuet Andreas, Petrus, Paulusque, Ioannes,
   Atque Maria Dei mater opima pii.
Induperatorem hunc Ludouicum tempora longa
   Seruate: abscedant tristia cuncta procul.
Prospera cuncta date, nec non peto noxia longe
   Pellite: sit felix, sitque potensque diu.
Hec ait, et celerans sese conuertit ad ipsum,
   Atque manu tangit uerticis alta sacra.
Conferat Omnipotens, auxit qui semen Abrahe,
   Ut uideas natos, unde uoceris auus.
Dedat progeniem, duplicet triplicetque nepotes,
   Semine ut e uestro crescat opima seges,
Quique regant Francos, nec non Romamque potentem,
   Donec Christicolum nomen in orbe sonat.
 Unguine suffuso, hymnisque ex ordine dictis,
   Cesareo capiti mox decus imposuit.
Hoc tibi Petrus ouans cessit mitissime donum,
   Tu quia iustitiam [h 1Kb] cedis habere sibi.
 Tum uidet induperatricem sociamque iugalem
   Irmingat [a 1Kb] prorsus suscipit, atque tenet.
Perspiciensque diu, [b 1Kb] capiti dat mox decus almo,
   Et benedixit: Aue, femina amata Deo.
Sit tibi uita, salus longos distincta per annos,
   Coniugis obserues semper amata thorum.
Multaque preterea cumulauit munera presul,
   Aurum, seu uestes, que sibi Roma dedit.
Dona dat Augusto, Auguste, sobolique uenuste,
   Et famulis tribuit ordine dona suo.
Cesar ei grates sapiens persoluit opimas;
   Muneribus Stephanum mox onerare iubet.
Pocula bina dedit gemmis auroque polita,
   Cum quibus is Bacchi hauriat hausta Sacer.
Cornipedum glomerat prestantia corpora necnon,
    Qualia Francorum gignere terra solet.
Aurea dona ferunt, argentea uasa sequuntur,
   Pallia rubra, simul candida linteola.
Plura quid hinc memorem? nam centuplicata recepit
   Munera Romanus [c 1Kb] que arcibus extulerat:
Hec Sacro; at famulis Cesar bonitate repletus
   Congrua dona dedit pro pietate sua.
Pallia tincta quidem, nec non et corporis apta
   Tegmina, Francorum more peracta bono.
Donat equos uarios prestantia colla ferentes,
   Quorum uix poterant scandere dorsa sui.
Hoc Sacer, et famuli letantes munere doni
   Cum libitu Romam mox repedare parant.
Missi quin etiam lecti mittuntur honore,
   Qui reuehant Stephanum in sua regna sacrum.
 Cesar at ipse pius Compendia [d 1Kb] tecta reuisit
   Letus cum propria coniuge, seu sobole.
Bigo [e 1Kb] fidelis obit; narrantur funera regi,
   Inuitusque suum deserit, heu! dominum.
Diuisitque dapes [f 1Kb] , nec non partitur honorem
   In sobolem propriam Cesar amore patris.
Denique fama sonat latum uulgata per orbem,
   Quod pius induperans regna nouare cepit [g 1Kb] .
Ordinat electos cleri, notosque fideles,
   Quorum uita sibi cognita, siue placens,
 Qui peragrent urbes regni, cenobia, castra,
   Cuncta sui implentes iussa benigna uiri.
Eia, ait, o famuli nostro nutrimine freti,
   Siue patris Caroli quos bene dogma docet,
Intenti nostris omnino insistite iussis,
   Et mea uerba pio pectore suscipite.
Res equidem peragenda manet satis ardua uobis,
   Sed bona credo quidem, aptaque Christicolis.
Ecce operante Deo, patrumque labore fideli,
   Limina regnorum inuiolata manent;
Famaque Francorum hostes procul expulit atros;
   uiuimus en leti, pacificeque, pie.
Sed quia non bellis certandum est, ducimus aptum,
   Ut nos subiectis congrua iura demus.
Nam prius Ecclesie culmenque decusque requiram,
    Unde mei patres nomen in astra ferunt.
Nam mihi mente sedet, dederim quod nuper in orbem
   Legatos, populos qui pietate regant.
Nunc nunc, o missi, certis insistite rebus,
   Atque per imperium currite rite meum,
Canonicumque gregem, sexumque probate uirilem,
   Femineum [h 1Kb] nec non, que pia castra colunt.
Qualis uita, decor, qualis doctrina, modusque,
   Quantaque relligio, quod pietatis opus.
Pastorique gregem que conuenientia iungat,
   Ut grex pastorem diligat, ipse ut oues.
Si sibi claustra, domos, potum, tegimenque, cibumque
   Prelati tribuant tempore, siue loco.
Haud aliter complere queunt ex ordine cultum
    Diuinum, nisi hec det pia cura patrum.
Sed tamen ecclesie uires pensentur, et arua
   Congrua, siue loca fertiliora minus.
Inuenta prorsus rotulis committite cordis,
   Et mihi sollicite cuncta referre placet,
Qui bene, quiue minus, medieque, nichilque 
   uiuant, seu teneant dogmata prisca patrum.
Hec ego perpaucis uestris nunc insero uerbis
   Auribus; ast uosmet querere plura decet.
 Legatos etiam monachorum [a 1Kb] ex ordine lectos
   Cesar adesse iubet, qui sua iussa colant,
Quos iterum mittat per sacra monastica castra,
   Et rogat inquirant, ut pia uita meet.
uir Benedictus [b 1Kb] erat cognomine dignus eodem,
   uir quamplures [c 1Kb] uexit ad astra uiros.
Hic erat in Geticis [d 1Kb] regi prius agnitus aruis,
   De cuius uita pauca referre libet.
Hic fuit Aniane [e 1Kb] merito prelatus ouili,
   Pastor, et abba, gregi regula blanda suo.
Regis ut almus amor complerat pectora sacri,
   Quo monachorum ordo uitaque proficeret.
Hic fuit adiutor, norma, exemplumque magister,
   Quo faciente placent nunc pia castra Deo.
Moribus in sacris regnabat pulchra uoluntas:
    Quantum homini licitum est cernere, sanctus erat.
Dulcis, amatus erat, blandus, placidusque, modestus,
   Regula cuius erat pectore fixa sacro.
Non solum monachis, sed cunctis proficiebat,
   Omnia factus erat omnibus ipse pater.
Ob hoc ergo pius Cesar dilexerat ipsum,
   uexerat et secum ad Francica regna simul.
Huius discipulos rex per cenobia mittit,
   Fratribus exemplum normaque siue forent.
Et iubet emendent quidquid potis est; nequeunt que,
   Ad se se referant cuncta notata stylo [f 1Kb] .
Rex pius interea, Benedictus et ipse sacerdos
   Pectore uersabant munia amata Deo.
Mox prior induperans blandis compellat eumdem,
   Ut solitus, uerbis semper, amore pio:
 Scis, Benedicte, reor, qualis mihi cura sit huius
   Ordinis a primo, quo mihi notus erat;
Propterea cuperem propriumque dicare sacellum
   Haud procul a nostra sede in amore Dei.
Tres ergo ob causas, mihi crede, hec corde uoluntas
    Accidit, e quis nunc ista referre uolo.
Cernis ut imperii grauitas mea pectora pressat
   Mole sua, rerum grandia iura nimis.
Illuc nam poteram [g 1Kb] requiescere forte parumper,
   uotaque preplacita ferre secreta Deo.
Altera causa monet, quoniam tu nam ipse fateris,
   Ingratum uoto hoc opus esse tuo;
Nec deceat monachos [h 1Kb] ciuilibus infore rebus,
   Resque palatinas ferre libenter eos.
Illuc sed poteras [i 1Kb] fratrum curare labores,
   Obsequia hospitibus cura parare pia.
Atque iterum nostras renouatus uisere sedes
   Fratribus et solito ferre patrocinia.
Tertia [i 1Kb] namque patet, nobis nostrisque subactis
   Qualia lucra forent hec loca propter Aquis:
 Si subito finis humani corporis esset,
   Hoc mandarentur membra sepulta loco.
Illuc conuersi [k 1Kb] caperent mox munia Christi,
   Atque uolens placitum consilium acciperet.
His Sacer auditis, pedibus reuolutus amicis,
   Laudat honore Deum, Cesaris atque fidem.
Hec mihi semper, ait, nota est tua, Magne, uoluntas,
   Quam Deus affirmet, qui dedit omne bonum.
Dicitur Inda [l 1Kb] locus, dudum constructus ab ipsis,
   Nomen aque retinens, que fluit ante fores.
Mullibus hic ternis regali distat ab aula,
   Que modo perlate nota uocatur Aquis.
Cornigeris quondam sedes gratissima ceruis,
   Ursis, seu bubalis apta, ferisque capris.
 Sed Ludouicus agens purgauit lustra ferarum,
   Atque Deo gratum condidit arte locum.
Fundauit satagens, rebus ditauit opimis,
   Quo, Benedicte, tua Regula sancte uiget.
Namque idem Benedictus erat pater illius edis,
   Et Ludouicus adest Cesar, et abba simul.
 Hec loca sepe colit, properatque reuisere caulas,
   Ordinat et sumptus, munera larga parat.
 Siste, Camena, melos: celerans fratri ecce libellus
   Consociandus adest, fine iocunda suo.



LIBER TERTIUS.


 Cesaris arma Dei crescebant munere celsi,
   Gentibus et cunctis pax erat aucta fide.
Famaque Francorum Ludouici munere magni
   Trans freta cuncta uolat, et petit ethra poli.
More tamen prisco regnorum limina [a 1Kb] Cesar,
   Electosque duces, adfore prima iubet.
Conueniunt omnes placito, parentque iubenti,
   Partibus eque suis congrua uerba sonant.
 Nobilis inter quos Francorum germine Lantpreth [b 1Kb]
   uenit et ipse sua parte uolendo citus.
Preuidet hic fines [c 1Kb] , quos olim gens inimica
   Trans mare lintre uolans ceperat insidiis.
Hic populus ueniens supremo ex orbe Britanni [d 1Kb] ,
   Quos modo Brittones Francica lingua uocat.
Nam telluris egens, uento iactatus et imbri,
   Arua capit prorsus, atque tributa parat
Tempore nempe illo hoc rus quoque Gallus [e 1Kb] habebat,
   Quando idem populus fluctibus actus adest.
Sed quia baptismi fuerat hic tinctus oliuo,
   Mox spatiare licet [f 1Kb] , et colere arua simul.
 Ut requies sibi cessa, mouent mox horrida bella,
   Et custode nouo rura replere parant.
Lancea pro censu, munus pro iure duelli [g 1Kb]
   Redditur hospitibus, pro pietate tumor.
Francia in alterius [h 1Kb] pulsabat regna triumphis,
   Asperiora quidem que sibi uisa forent.
Idcirco hec tantos res est dimissa per annos,
   Gens magis atque magis creuit, et arua replet.
 Iamque superba nimis Francorum regna lacessit [i 2Kb] ,
   Nec contenta solo quo peregrina fuit
Infelix, ignara simul, contendere sueta,
   Sperabat Francos exsuperare agiles.
Hunc uero, ut dixi, Lantpreth compellat auito
   Cesar more, rogans cuncta referre sibi.
Ut gens illa Deum recolat cultuque, fideque,
   Ecclesiisque Dei qualis abundet honor.
Qui sit plebis amor, que sit iustitia, que pax
   Regis honor qualis, quod pietatis opus.
Insuper ad [i 1Kb] nostros que sit saluatio fines:
   Ordine cuncta suo dic, uolo, France, mihi.
 Olli respondit fido de pectore Lantpreth,
   Cesareum acclinis basiat ore genu [a 1Kb] .
Gens, ait, illa quidem mendaxque superba, rebellis
   Hactenus existit, et bonitate carens
Christicolum retinet tantummodo perfida nomen,
   Namque opera, et cultus sunt procul, atque fides.
Cura pupillorum, uidue, siue ecclesiarum
   Nulla manet: ceunt frater et ipsa soror.
Uxorem fratris frater rapit alter, et omnes
   Incestu uiuunt, atque nefanda gerunt.
In dumis habitant, lustrisque cubilia condunt,
   Et gaudent raptu degere more fere.
Iustitie uirtus nullam sibi uindicat aulam,
   Linea iudicii hinc fugit acta procul.
Rex [b 1Kb] Murmanus [c 1Kb] adest cognomine dictus eorum,
    Dici si liceat rex, quia nulla regit.
Sepius ad nostros uenerunt tramite fines,
   Sed tamen illesi non rediere suos.
Hec Lantbertus ait, reddit cui talia Cesar,
   Insignis meriti, pacificusque, pius:
Est res dura nimis hec, est et inepta relatu,
   Que, Lantperte, meis auribus ore sonas.
Ut peregrina mecum [d 1Kb] gens gratis incolat aruum,
   Atque superba mouet improba bella meis.
En decet, et licitum facinus hoc Marte reuelli,
   Ni mare subsidium, quo petiere, ferat.
Prestat ut ad regem missus mittatur eumdem,
   Qui bene nostra sibi perferat orsa prius.
Est quoque rex idem sacro baptismate tinctus:
   Idcirco hunc primo nos monitare decet.
 Witcariumque [e 1Kb] uocat, qui forte aduenerat illuc,
   uir bonus, atque sagax, et ratione capax.
Ito celer Wichart, nostra hec mandata tyranno
   Haud dubitanda refer, ordine iussa tibi.
En mea rura colit late, quibus exsul oberrans
   Ponto uectus adest, et genus omne suum.
Nempe tributa uetat, nec non et prelia tentat,
   Atque minas Francis mandat, et arma parat.
Nam post, dante Deo, quam regna paterna recepi,
   Imperiique decus, plebe petente simul,
Hunc ex parte tuli, opperiens si forte fidelis
   Adforet, et nostra querere iura uelit.
Iam magis atque magis mens improba nutat, et armis
    Insuper extentis bella nefanda negat [f 1Kb] .
 Nunc, nunc tempus adest, nec se infelixque suosque
   Decipiat: Francos pace rogando petat.
Sin aliud, tu perge celer, rediensque renarra
   Cuncta mihi. Cesar hec pius orsa dabat.
Witchar equo parat ire celer, pia iussa facessit;
   Notus erat sibimet rex, domus, atque locus.
Illius ast propter fines Wiccarius abba
   Regis habebat opes munere Cesareo.
Est locus hinc siluis, hinc flumine cinctus ameno,
   Sepibus, et sulcis, atque palude situs.
Intus opima domus, hinc inde recurserat armis,
   Forte repletus erat milite seu uario.
Hec loca precipue semper Murmanus amabat,
   Illi certa quies, et locus aptus erat.
Forte celer Wicchar cursim deuenerat illuc,
    Alloquiisque petit regis ut esse queat.
Murman ut agnouit Ludouici Cesaris almi
   Adfore legatum, illico mens refugit.
Utque rei tante euentum cognoscere possit,
   Spem simulat uultu, contegit atque metum.
Fit letus, ui mox letos iubet esse sodales,
   Tandem Witcarium in sua tecta uocat.
Salue, Witchar, ait, Murman tibi dico salutem
   Cesaris armigeri, pacificique, pii.
Suspiciens prorsus reddit cui talia Murman,
   Oscula more dedit, Tu quoque, Wicchar, aue.
Pacifico Augusto opto salus sit, uitaque perpes,
   Et regat imperium secla per ampla suum.
Mox resident, cunctosque iubent procul esse ministros:
   uocibus alternis mutua uerba sonant.
 Inchoat ore prior Wicchar, sibi iussarenarrat;
   Pectore in ambiguo Murman, et aure capit.
Me tibi transmisit Ludouicus Cesar in orbe,
   Gloria Francorum, Christicolumque decus,
Pace fideque prior, nulli quoque Marte secundus,
   Dogmate precipuus, et pietatis ope.
En sua rura colis late, quibus exsul et errans
   Ponto uectus ades, et genus omne tuum.
Nempe tributa uetas, nec non et prelia tentas,
   Arma paras Francis insuper, atque minas.
Nunc nunc tempus adest, nec te infelixque tuosque
   Decipias, illuc pace petendo ueni.
Cesaris hec ego, sed nostris de partibus ista
   Adiiciam paucis, Murman, amore tuo.
 Si nunc sponte tua regalia iussa facessas,
    Ut prior ipse monet pro pietate sua;
Et cupis ad Francos pacem retinere perennem,
   Ut decet, atque opus est sat tibi, siue tuis:
Perge celer, regisque pii pia suscipe iura;
   Non tua, sed potius debita redde soli,
Consule, heu! patrie, populo rogo consule cuncto,
   Consule seu proli, coniugiique thoro.
Precipue cum uana colas, nec dogmata serues,
   Auia curua petas tu, populusque tuus.
Ille pius forsan proprium te mittet ad aruum,
   Et maiora tibi munera forte dabit.
Esto esses magnus, magni regnator et arui,
   Et tibi multa manus belligerumque decus,
Auxilioque tuo gentes populique uenirent,
   Ut Rutuli Turno siue Camilla celer,
 Italieque cohors cuncti uenere Latini;
   Non tamen Aeneam uincere posse fuit.
Si tibi Odysseos Pyrrhus, seu durus Achilles,
   Pompeius socero cum quibus arma parat,
Non tamen in Francos fas est tibi tendere bello,
   Quorum aruis resides, et pietate manes
Namque semel quicunque duello hos experiari [a 1Kb]
   Ceperit ipse licet, et genus omne suum,
Gens est Francorum nulli uirtute secunda,
   uincit amore Dei, exsuperatque fide.
Pacem semper amat, nolens quoque corripit arma,
   Quis tamen arreptis nullus adire uolet.
Illorum quicunque fidem quesiuit et arma,
   Letanter uiuit, pacificeque, pie.
Eia age, rumpe moras, nec te in diuersa pererrans
    Mens inimica ferat insidiando tibi.
Ille solo uultus iam dudum intentus, et ora,
   Fixa tenet, terram percutit atque pede.
Iam iam cunctantem Wicchar sermone polito
   Ceperat, atque minis flectere rite datis.
Mente uenenata thalamo cum perfida coniux
   Murman ad amplexus more superba petit.
Oscula prima genu libabat, et oscula collo,
   Oscula dat barbis, basiat ora, manus.
Itque redit gyro, tangitque perita partem [b 1Kb] ,
   Officiumque cupit insidiosa dare.
Suscipit ille miser tandem hanc, strinxitque lacerto,
   Datque locum uoti; coniugis acta placent.
Et petit infelix aures, longeque susurrat,
    Auertit sensus moxque mariti animum.
Ac uelut in siluis pastorum frigoris anno
   Turba foco celerat ligna recisa dare.
Hic fert apta citus, presicco fomite stramen
   Iste uehit, flatus ingerit ille libens.
Iam rogus insiliens flammas dabat, altaque tangit
   Sidera: pastorum frigida membra calent.
Cum subito tonitru, grando, pluuieque, pruine
   Ecce fragore ruunt, et nemus omne tonat,
Imbribus ast crebris inuitus concidit ignis;
   uenerat unde calor, fumus et inde redit.
 Wiccharti haud aliter mulier funesta restinxit
   uerba, maritali pectore fixa boni.
Atque etiam missum toruum despectat eumdem
   Sublime aspiciens, et rogat arte sua:
O rex atque decus Brittonum gentis opime,
   Dextera cuius aui nomen in ethra refert.
Unde tuas talis coniux peruenit ad arces,
   Hospes ait, pacem, bellaue siue canit?
Olli subridens finxit mox talia Murman:
   Mittitur a Francis nuntius iste mihi;
Seu pacem, seu bella ferat, res ista uirorum est.
   Officium perage, femina, rite tuum.
Wicchar ut audiuit uerbis contraria uerba,
   Protinus ore tulit hec quoque uerba suo:
Murman, ait, regi que uis mandata remitte:
    Iam nunc tempus adest iussa referre mihi.
Ille quidem tristes uoluens sub pectore curas:
   Tempora sint placiti [c 1Kb] hec mihi noctis, ait.
Ruricolas terris somnus perfuderat, et iam
   Auroram reuehunt culmine solis equi,
Murmanis ante fores colerans Wiccarius abba
   Mane uenit primo, poscit et orsa dari.
Ecce miser tandem potu somnoque sepultus
   Murman adest, oculos uix aperire ualens.
Ebrius hec ructans labris uix orsa remotis.
   uoce sonat, nunquam post placitura sibi:
Perge, tuo regi celerans hec uerba renarra:
   Nec sua rura colo, nec sua iura uolo.
Ille habeat Francos, Brittonica regmina Murman
   Rite tenet, censum siue tributa uetat.
 Bella cient Franci, confestim bella ciebo
   Neue adeo imbellis dextera nostra manet.
Wicchar ad hec: Semper nostros dixisse priores
   Fama fuit, que nunc mens mea certa feret,
Instabiles animos motus mutantia prorsus
   Pectore consilia gentis habere tue.
Femina sola uiri potuit mollescere mentem,
   Atque susurrando uertere consilia.
Sic Salomonis, ait, testantur dogmata regis,
   Que legit Ecclesia sepius, atque colit.
Abstrahe ligna foco: confestim deficit ignis.
   Sicque susurro procul, iurgia cuncta cadunt
Sed quia iam nostris non uis parere suadelis,
   uera canam uates, sumque propheta tuus.
Francia cum primo sermonis dicta nefandi
    Audierit, frendens mox tua regna petet.
Tum millena tibi concurrent scuta uirorum,
   Cuspite Francisco forte repletus eris.
Et tua densatim complebunt milite rura,
   Teque tuos captos in sua regna ferent.
Aut moriere miser, bibulaque iacebis arena,
   Solus et arma tua uictor habebit ouans.
Nec te decipiant saltus tremuleque paludes,
   Cum nemore et uallo sit tua septa domus.
Olli respondit furiato pectore Murman;
   Se solio attollens Britto superba canit:
 Missilibus millena manent mihi plaustra paratis,
   Cum quibus occurram concitus acer eis,
Scuta mihi fucata, tamen sunt candida uobis,
   Multa manent, belli non timor ullus adest.
Hec inter sese referebant uocibus ambo,
   Non tamen ambobus mens erat unanimis.
Hec responsa ferens Wicchar properanter abibat,
   Nuntiat et regi dicta nefanda pio
Interea Cesar Francorum regna recenset,
   Et iubet instanter arma parare sibi.
Est urbs fixa maris, Ligeris quo fluminis unda
   Aequor arat late, ingrediturque rapax.
ueneda [a 1Kb] cui nomen Galli dixere priores,
   Pisce repleta, salis est quoque diues ope.
Sepius infestans Brittonum hanc turba nocentum
    uisitat, et belli munera more uehit.
Ergo illuc Cesar Francos, gentesque subactas
   Esse iubet placito, pergit et ipse simul.
Conueniunt prisco Franci sub nomine primo,
   Assueti bellis arma parata ferunt.
Alba Sueuorum ueniunt trans flumina Rheni
   Millia centenis accumulata uiris.
Et Saxona cohors patulis precincta pharetris,
   Atque Turinga manus consociata uenit.
Multimodam pubem Burgundia mittit, et auget
   Francorum numerum consociando uiros.
Europe referens populos, gentesque relaxo
    In mensas, claudi que numero nequeunt.
Cesar iter tutum per propria regna gerebat,
   Usque Parisiaca quo loca celsus adit.
Iam tua martyr ouans, Dionysi, tecta reuisit,
   Hilthuin abba, [b 1Kb] potens quo sibi dona paras,
Hinc, Germane, tui transiuit culmina tecti,
   Martyris et Stephani, seu, Genuuefa, tui.
Aurelianenses sensim dehinc uisitat agros,
   uictriacum [c 1Kb] uillam iam pius ingreditur.
Quo Matfride [d 1Kb] sibi pulcherrima tecta parasti,
   Munera magna dabas, atque placenda sibi.
Sepius inde means mox dictam uisitat urbem,
   Se crucis armari munere [e 1Kb] querit ope.
Obuius ecce uenis presul sanctissime Iona [f 1Kb] ,
   Reddere digna paras debitor atque uolens.
 Iamque, Aniane [g 1Kb] , tuam properando reuisitat arcem,
   Et sibi prestari flagitat auxilium.
Tum, Durande [h 1Kb] , frequens currisque, recurris, et offers
   Que tibi Cesareo munere cessa manent.
Inde Turonus adit Martini culmina celsi,
   uisere Mauricii martyris atque pii,
Eia age tempus adest, Fridugise [i 1Kb] magister, et in stat,
   Cesaris aduentum gratulabunde uides.
Munera [i 1Kb] magna offers: Martinus flagitat almus,
    Ut sibi tutum itiner [a 1Kb] prestet habere Deus.
Andegauensis [b 1Kb] ouans Cesar peruenit in urbem,
   Sacre Albine, tuum corpus honore petit.
Obuius occurrit letanti pectore charus
   Helisachar [c 1Kb] , ualidas sedulus auget opes.
Namnetensis enim Cesar se mittit in urbem,
   Oratu et precibus culmina [d 1Kb] cuncta petit.
Iam, Lantberte [e 1Kb] , tuis optatum denique uotis
   Suscipis en regem, dasque potenter opes
Poscis ad inuisos Cesar properare Britannos,
   Dignetur tibi se mittere in auxilium.
Cetera turba latet comitum, necnonque potentum,
   Quorum nec numerus, nec numerantur opes.
uenedam adit tandem preclarus Cesar, auito
   Prelia more parat, ordinat atque duces.
 Interea Murman satagebat Britto superbus
   Bella parare armis, ingenioque suo.
Cesar agens iterum solite pietatis amore,
   Actutum mittit, qui sibi cuncta ferant.
Dic, ait, o misero, que se dementia torquet,
   Quidue struit, cogit bella parare sibi?
Non memorat iurata fides, seu dextera Francis
   Sepe data, et Carolo seruitia exhibita?
Quo ruit, insanusque uolens sibi proditor exstat,
   Atque sue proli, exsulibusque simul!
Precipue sit eum [f 1Kb] una fides nostrisque suisque.
   Dante Deo periet, proh dolor! absque fide.
Hic finis, si prestat [g 1Kb] : agat, que iussio nostra
   Suadet eum, capiat mox mea frena celer.
Christicoloque gregi iungatur pace fideque,
    Linquat amore Dei demonis arma miser.
Sin aliud, nam inuitus agam, sed bella ciebo
   Densa satis nimium, atque uerenda sibi.
Itque reditque celer missus, prestantia regis
   uerba canit iussus, increpat, atque rogat.
Ille miser merito pesti deuotus inique
   Nescit habere fidem, sed pia iussa fugit.
Mandat acerba magis confixus mente, superbe
   Coniugis oratu feruida corda gerit.
Bella cupitque, uocat cunctos in bella Britannos,
   Ordinat insidias, preparat atque dolos.
Interea Cesar Brittonis dicta superbi
   Aure capit, Francis et recitanda iubet.
His accensa cohors, iam dudum Marte parato,
   Castra mouent, sonitum dat tuba terribilem.
 Sed pius induperans custodes ponit opimos
    Omnibus, et mandat hec in amore Dei:
Ecclesias seruate uiri, nec tecta sacrata
   Tangite, et ecclesiis pax sit amore Dei.
Salpicibus [h 7Kb] iam rura sonant, nemus omne resultat,
   Et caua per campos buccina pulsa gemit.
Itur ubique, uias populis dat silua remotas,
   Milite Francisco rura repleta manent.
Querunturque dapes, lustrisque, palude reposte,
   Atque solo sulcis ingenioque date.
Predantur miseri hominesque, pecusque iuuenci,
   Res quoque nulla latet, nec latuere doli.
Nulla palude salus, nec dumis abdita seruant
   Claustra uiros: Francus undique uastat opes.
Ecclesias, ut Cesar eis testatur, amabant:
   Cetera flammiuomis tecta dedere focis.
 Sed tamen in campis Francis occurrere apertis
   Nulla fides: bellum, Britto superbe, fugis.
Per dumosa procul, felicum per densa reposti
   Apparent rari, prelia uoce gerunt.
Ut solium ueniente gelu cadit arbore querna,
   Ut pluuia autumno, rosque calente die,
Haud aliter miseri complebant strage ferarum
   Brittones lustra, siue paludis agros.
Bella per angustos agitabant improba calles,
   Aedibus inclusi prelia nulla dabant.
Iam, Murmane, tue passim peragrantur arene,
   Auia lustra patent, atque superba domus.
Interea Murman dumosis uallibus instans,
   Acer equos agitat, armaque nota capit.
Affaturque suos letus, proprioque superba
    Pectore uerba dabat, increpitatque diu:
uos seruate domum, coniux, proles, famulique
   Haud timidi uestras frondigerasque casas.
Ast ego cum paucis, quo tutior agmina lustrem,
   Illuc ire paro, concomitando, uiris.
Credo quod indutus preda spoliisque refertus
   Ad mea tecta celer memet equo referam.
Armat equum, semet, fidos armatque sodales.
   Ambas missilibus armat et ipse manus.
Scandit equum uelox, stimulis prefigit acutis
   Frena tenens; gyros dat quadrupes uarios.
Et salitante fores potus pregrandia uasa
   Ferre iubet solito, suscipit, atque bibit.
Coniugis amplexus, prolis, famulosque per omnes
   More petit hilaris, oscula lenta dabat.
 Tum manibus crebro crispans hastile profatur:
    Coniux, aure cape que tibi uerba dabo.
Lanceolas quas cernis, ait, manibusque reflexat
   Murman, amata, tuus letus equo residens:
Si mihi certa fides, Francorum sanguine tinctas
   Aspicies hodie me redeunte domum.
Credo quod incassum nullam Murmanis, amata,
   Dextera mittet: aue, femina amata, uale.
His dictis celerans siluis se condit apricis,
   Ebrius, infelix te, Ludouice, petens.
Hortatur socios firmato pectore in arma.
   Ire iuuat, cuncti Martis amore ruunt.
Cernitis, o iuuenes, Francorum exercitus omnes
   uastat agros, homines, et pecus omne trahit.
O patrie uirtus, o quondam fama parentum
   Nobilis, heu frustra iam memorata pudet.
 Cernitis en miseros siluis confidere ciues,
   Nec campis audent hostibus arma dare.
Nusquam tuta fides: ubi nunc promissa per annum
   Dextera? nunc Francos nullus adire uolet.
En late regnant, letique furuntque trahuntque
   Munera Brittonum tanta parata diu.
Si fortuna foret, possim quo cernere regem,
   Namque sibi ferrum missile forte darem,
Proque tributali hec ferrea dona dedissem,
   Oblitusque mei pergerem in arma celer.
Memet sponte mea morti dare nempe iuuaret
   Pro patrie laude, proque salute soli.
Olli respondit quidam socia arma secutus,
   uera canens nimium, non tamen apta sibi:
O rex, uana cadunt tristi de pectore uerba:
    Plus reticenda ualent, quam recinenda modo.
Millia multa uides Francorum plana tenere,
   Innumeri siluas lustra per alta ruunt.
Rex idem uario stipatus milite celsus
   Tutus iter tritum per tua rura gerit.
Eheu! gens nimium quadrum diffusa per orbem,
   Imperiis cuius subditur omnis homo.
Si, Murmane, placet, raros, quos cernis euntes,
   Persequere: ad regem tendere nulla fides.
Ille caput uoluens, tandem profatur, et infit:
   Certa canis nempe, inplacitura tamen.
Non caruere gene lacrymis, non corda dolore;
   In uarias partes mens male sana ruit.
Mox quoque in aduerso sese dedit ocius hostis:
    Terga ferit, ferro pectora lata forat.
Nunc huc nunc illuc armis furit ante paratis,
   More parentis agens nunc fugit, atque redit.
Turba subulcorum iam Murmanis icta furore
   Multa iacet passim, opilioque miser.
Qualiter ursa rapax catulos amissa nouellos,
   Per rus, per siluas itque reditque fremens.
Coslus erat quidam Francisco germine natus
   Non tamen e primo, nec generosa manus.
Francus erat tantum, fama minus antea notus,
   Postea cui nomen dextera celsa dedit.
 Hunc Murmanus agens procul aspicit, ocius et mox
   Fisus equo contra feruidus ire parat.
Nec minus ille quidem fidis confisus in armis
   Hunc celerando petit: acer uterque nimis.
Protinus hunc Murman uerbis compellat acerbis:
   France, tibi primo hec mea dona dabo.
Hec seruata tibi iam dudum munera constant,
   Que tamen accipiens post memor esto mei.
Hoc dicens, ferrum uibrans longe et iacit hastam;
   Ille sagax clypei hanc procul egit ope.
Coslus ad hec armis, animo prestantior, atque
   Exsultans uerbis, hec tulit ore suo:
Britto superbe, tue suscepi munera dextre:
   Nunc decet accipias, qualia Francus habet.
Calcibus astringens ferratis cornipedem mox
    Murman in aduersum concitus ire facit.
Non hoc missilibus certandum est tempore paruis,
   Cuspide Francisco tempora lata forat.
Ille caput ferro seu cetera membra parato
   uestierat; Francus sed tamen arte ferit.
Concidit ad terram confixus cuspide Murman [a 1Kb] ,
   Tristis et inuitus corpore pressat humum.
Coslus equo cadens stricto caput abstulit ense,
   uitaque cum gemitu mox fugit acta procul.
Murmanis ante comes Coslum percussit eumdem,
   uictor et incautus, eheu! Cosle, peris.
Cosli namque puer, domini preuinctus amore,
   Actutum latera perforat hostis acri.
Ille dolens plaga puerum confixit eumdem:
   Alter ab alterius uulnere flexus obit.
 Quattuor hi campo certabant Marte superbo.
   uictori et uicto sors fuit una quidem.
Interea castris paulum crebrescit, et auras
   Fama replet tenues, gesta nouella canens.
Scilicet infestum Murman cecidisse superbum
   Sorte sua, castris fertur inesse caput
Circumfusa ruit Francorum hinc inde caterua
   uisendi studio letificata satis.
Mox caput affertur collo tenus ense reuulsum,
   Sanguine fedatum absque decore suo.
Witchar adesse iubent, prorsus orantque referri,
   uera an falsa canant, eligat ipse, rogant.
Is caput extemplo latice perfundit, et ornat
   Pectine: cognouit mox quoque iussa sibi.
Murmanis hoc caput est, inquit, mihi credito cuncti.
    Ceruix ista mihi sat bene nota manet.
Cesar at ipse pius telluri more cadauer
   Imponi miserans pro pietate iubet.
Corpora Francorum mandantur namque sepulcro
   More pio, hymnis munere rite datis.
Altera fama furit Brittonum lustra pererrans
   uoce tonat, regem sors tulit atra nimis.
Heu miseri ciues concurrite, Cesaris almi
   Querere iura decet, dum modo uita datur.
 Murman noster obit Francisco cuspide tactus,
   Credulus en nimium coniugis alloquiis.
Regia frena petunt Brittones namque coacti,
   Iam sobolesque genus Murmanis omne uenit.
Mox Ludouicus ouans recipit Brittonica iura,
   Dat ius, datque fidem: pax, requiesque datur.
Inde Deo grates uictor persoluit opimas,
   Imperio sociat perdita regna diu.
Letus at inde redit Cesar, paucisque relictis
   Ardua regna petit auxiliante Deo.
Legati [a 1Kb] interea, quos dudum miserat orbi
   Cesar, ut Ecclesie cresceret almus honor,
Iussa patrata pii, perfectisque ordine rebus,
   Undique conueniunt, orsa parata ferunt,
Urbes innumeras, seu castra monastica cuncta,
    Canonicosque greges, seu, Benedicte, tuos,
Rite peragrantes, Cesar quo maximus illis
   Iusserat, adueniunt: hec quoque dicta canunt.
Multa fauente Deo, uestroque labore fideli
   uidimus ornata siue peracta pie.
Rebus, et exemplis, cunctoque ex ordine cultu
   Currere directo tramite, dante Deo.
Plurima namque minus, neglectis rebus et actu,
   Officiumque minus currere rite Dei.
Quis tamen obnixe uestri sub pondere uerbi
   Iussimus, implerent ordine quisque suo.
Mensurasque sibi uestro moderamine dantes,
   Quis ualeant semper pergere iure uiam.
Seu etiam librum [b 1Kb] , quem Patrum uestra potestas
   Dogmate decerpsit, atque peregit ope.
 Urbibus et castris sexus quod eget uterque
   Linquimus: adfantes hec legitate uiri.
Illum pastor amat placide, grex sedulus illum
   Perlegit, hunc semper sedula turba colit.
Illuc inueniunt iuuenesque senesque magistri,
   Quid teneant, doceant, quidquid amore colant.
Addimus ast Cesar: post Christi tempora nostri,
   Cum prius Ecclesia creuit in orbe sacra,
 nullius tempore regis
   Creuerat Ecclesia [c 1Kb] , seu decus, atque fides,
Temporibus uestris ut nunc, miserante Tonante,
   Crescit amore Dei, siue decore sui.
 Dextera uestra facit cunctos procul esse nocentes,
   Protegit et famulos dextera uestra pios
Munia uestra docent quidquid docuere priores,
   Et facis assidue hec recolere ipse [d 1Kb] tuis.
Terribilis toruis, pius et mansuetus alumnis,
   Inque tuis meritis mundus abundat ope.
Reddidit ast illis Cesar mox pectore grates,
   Munificis donis munerat hos pariter.
Mos erat antiquus Francorum semper, et instat,
   Dumque manebit, erit gentis honorque decus,
Ut quicunque fidem regi seruare perennem
   Abnegat ingenio, munere, siue dolo,
Aut cupit in regem, sobolem, seu sceptra misellus
   Arte inferre aliquid, que sonat absque fide:
Tum si frater adest, qui se super [e 1Kb] hec quoque dicat,
    Tunc decet ut bello certet uterque fero
Regibus et Francis coram, cunctoque senatu:
   Detestatur enim Francia hocce nefas.
Nemque fuit dictus quidam Bero [f 1Kb] nomine quondam
   Diues opum nimium, pre quoque siue potens,
Qui Parchinonam [g 1Kb] Carolo tribuente tenebat,
   Temporibus multis credita iura regens.
Hunc super infestans alius, cui Sanilo [h 1Kb] nomen
   Propria terra dedit, alteruterque [i 1Kb] Gothus.
Hic uenit ad regem, coram populoque senatu
   uerba nefanda canit, que Bero cuncta negat.
Prosiliunt pariter, pedibus uoluuntur honestis,
   Atque precantur eis martia tela dari.
 Tum Bero primus ait: Cesar, peitatis amore
   Deprecor, ut liceat ista negare mihi.
More tamen nostro liceat residere caballum,
   Armaque ferre mea: sepius ista rogat.
Cesar ait: Francis hanc rem finire licebit:
   Sic fas, sicque decet, nosque iubemus idem.
Iudicioque dato Francorum ex more uetusto [i 1Kb]
   Arma parant, trepidi currere in arma uolunt.
Cesar amore Dei paucis compellat eosdem,
   Certa canens illis pro pietate sua.
Quisquis ait, uestrum mihi quippe fatebitur ultr
   Delicti istius protinus esse reum,
 Errorem miserans donabo, et cuncta remittam
   Debita peccati, uinctus amore Dei.
Credite namque, meis prestat parere suadelis,
   Quam fera pestiferi prelia Martis agi.
Ast illi celeres iterumque iterumque precantur.
   Bella placent nobis; bella parentur enim.
Cesar eis sapiens: [a 1Kb] Francorum iura facessant
   Precipit; ast illi, haud mora, iussa colunt.
Est locus insignis regali proximus aule,
   Fama sui late, que uocitatur Aquis,
Marmore precinctus lapidum, siue aggere septus,
   Consitus arboribus, quo uiret herba recens.
At fluuius medium prelambit gurgite lento;
   Hunc uolucres uarie incolitantque fere.
Quando placet regi, paucis comitantibus illuc
    uenandi studio sepius ingreditur.
Figere cornigerum pregrandia corpora ferro
   Ceruorum, aut dammas percutere, atque capras.
Seu glacie stringente solum sub tempore brume
   Unguigeris uolucres exagitare capis [b 1Kb] .
[c 1Kb] Ergo illuc ueniunt tremuli Bero, Sanilo nec non;
   Cornipedum resident corpora magna uiri,
Scuta gerunt dorso, manibusque hastilia portant,
   Exspectant signum regis ab arce dari,
Quos sequitur propius regalis turba uirorum,
   Regali iussu scuta gerendo simul,
Ut si quis socium gladio percusserit, [d 1Kb] illi
    More pio eripiant, mortis ab ore trahant.
Mox Gundoldus adest, [e 1Kb] feretrum de more paratum
   Ducere postque iubet, ut fuerat solitus.
Annuitur solio: mox illi bella lacessunt
   Arte noua Francis antea nota minus.
Et iaciunt hastas, mucronibus insuper actis
   Prelia tentabant irrita more suo.
Iam Bero figit equum, gyros dare cornipedes [f 1Kb] mox
   Incipit, atque fugit prata per ampla celer.
Ille sequi simulat, tandem dimittit habenas,
   Et ferit ense: ille [g 1Kb] se canit esse reum.
Concurrunt iuuenes ualidi, fessumque Beronem
   Eripiunt morti Cesareo monitu.
Miratur Gundoldus enim, feretrumque remittit
   Absque onere tectis, uenerat unde, suum.
 Cesar ei uitam tribuit, tribuitque salutem,
   Et miserans [h 1Kb] proprias cessit habere dapes.
O pietas immensa nimis! peccamina laxat,
   Cedit opes, uitam cedit habere reis.
Hec eadem pietas 
   Memet [i 1Kb] Pippino reddat opima pio.
Iam, Benedicte [i 1Kb] , tuum complesti ex ordine cursum,
   Seruastique fidem, Paulus ut ore tonat.
Nunc paradisiaca residens letanter in aula
   Aequiuocum [k 1Kb] sequeris, quem hic imitatus eras.
Tertius in uestro finem tenet ecce libellus
   Nomine, ut Ermoldi [l 1Kb] sis memor alme tui.



LIBER QUARTUS.


 Cura pii passim guiscebat denique regis,
 Francorumque fides creuerat usque polos.
 Undique collectim gentes populique fluebant
   Cernere Christicolam Cesaris atque fidem [a 1Kb] .
Gens erat interea, antiquum cui perfidus anguis
   Liquerat errorem, sustuleratque Deum.
Que pagana diu cultus seruabat iniquos,
   Pro Factore colens idola uana suo.
Proque Deo Neptunus erat, Christi retinebant
   Iupiter orsa locum, cui sacra cuncta dabant.
Hic populi porro ueteri cognomine Deni [b 1Kb]
   Ante uocabantur, et uocitantur adhuc.
Nort quoque Francisco dicuntur nomine Manni [c 1Kb] ,
   ueloces, agiles, armigerique nimis.
Ipse quidem populus late pernotus habetur,
   Lintre dapes querit, incolitatque mare.
Pulcher adest facie, uultuque statuque decorus,
    Unde genus Francis [d 2Kb] adfore fama [e 1Kb] refert.
uictus amore Dei, generisque misertus auiti,
   Tentat et hos Cesar lucrificare Deo.
Indoluitque diu, nullo monitante, perisse
   Tot gentis populos, totque greges Domini.
Consilio accepto querit quem mitteret illuc
   Querere lucra Dei perdita tanta diu.
Mittitur ad hoc opus Rhemensis episcopus Ebo [f 1Kb] ,
   Quo faciente queant credere nempe Deo.
Nam Ludouicus enim puerum nutrirat eumdem,
    Artibus ingenuis fecerat esse catum.
Hunc ergo alloquitur Cesar, uerbisque coruscat;
   Multa canens famulo dat pia iussa suo.
Ito Sacer, populum blando sermone ferocem
   Compellato prius tempore, siue modo.
Est Deus in celo, mundi plasmator et omnis,
   Quidquid rura tenent, que mare, queque polus.
Fecerat hic hominem primum, nostrumque parentem
   Preposuit tempis [g 1Kb] et paradise tuis,
Ut sibi seruiret letus per secula cuncta,
   Ignarusque mali, dante Creante, foret.
Sed quia peccauit, cecidit mox: inde nepotum
   Demonis inuidia mox genus omne cadit.
Creuit at inde seges, siluas repleuit et arua,
    Non coluere Deum, sed simulacra manus.
Diluuii hos rapidis sepeliuit denique flustris [h 1Kb] ,
   Ni pia quos paucos arca redemit aquis.
Hinc generosa cohors paruo de semine creuit,
   Unde Deum quidam percoluere suum.
Cetera turba quidem, uariis infecta uenenis,
   Auia curua petit, idola seua colens.
Ille iterum miserans Natum transmisit ad arua,
   Consortem regni, qui tenet alta poli.
Hic hominis mortale suo sociauit honori;
    Delicto primo liberat hic hominem.
Qui mundum saluare ualens cum Patre potenter
   In terris uoluit pro pietate mori.
In cruce confixus, morti se tradidit ultro,
   Ut sua militibus regna benigna daret.
Hic sedet ad Patris sociatus munere dextram,
   Inuitat famulos: currite, regna dabo.
Hic iubet electis omnes reuocare bidentes,
   Et sacra baptismi munia rite dare.
Non aliter celi quisquam conscendet in aulam,
   Ni que iussit agat Filius ille Dei.
Scilicet amissis culturis demonis atri,
   Mox sacra baptismi munera percipiat.
Ad hanc, Ebo, fidem gentem reuocare studeto:
   Nostra fides hec est, hanc colit Ecclesia.
 Linquere uana decet: sculptis seruire metallis
   Heu! scelus est homini, qui ratione uiget.
Iupiter, aut Neptunus eos, uel quemque sequuntur,
   Quid iuuat, aut manibus sculpta metalla suis?
uana colunt miseri, surdis mutisque precantur,
   Demonibusque litant debita danda Deo.
Non pecudum placare Deum fas sanguine nostrum:
   Pluris amat hominis uota benigna pius.
Iam satis errori tempus tribuere profano:
   Cultibus illicitis cedere tempus adest.
Ultima labentis hos iam uocat hora diei,
   uinetis Domini portio restat adhuc.
Otia lenta decet iam nunc quoque rumpere, dum lux
   Alma licet homini querere dumque Deum.
Ne nox atra cadens miseros comprendat inertes,
    Tradat et ignicomis [a 1Kb] illico rite focis.
Tu sacer Ebo tamen perlectis accipe biblis,
   Testamenta noui dogmatis ac ueteris.
Hoc de fonte sacro fer pocula dulcia primo,
   Quis haustis recolant dogmata uera Dei.
Aspera dede locis mox conuenientibus, atque
   Nosse queant hactenus orsa colunt [b 1Kb] .
His breuiter regem nostris de partibus Herdolt [c 1Kb]
   Aggredere, et dictis nostra referto sibi.
Nos pietate Dei pariter nostreque fidei
   Dogmate compuncti, hec sibi dicta damus.
Consiliis modo si mauult parere benignis,
   Suscipiat nostra pectore uerba pio.
Proh dolor! accelerans errorem linquat auitum
    Poscimus, et Christo det pia uota pio.
 Offerat atque Deo semet promptissimus ipsum,
   Cuius factura est, quique creauit eum.
Monstra nefanda procul, seu Iupiter horridus absit,
   Neptunum linquat, Ecclesiamque colat.
Dona salutaris capiat de fonte sacrato,
   Atque crucem Christi frontibus opto ferat.
Non sua regna mihi ut cedant hoc consulo credat,
   Sed quo plasma Dei lucrificare queam.
Si cupit, ad nostras concurrat concitus arces,
   Percipiat uero fonte lauacra Dei.
Insuper ablutus, dapibusque iuuatus, et armis,
   Mox sua regna petens uiuat amore Dei.
Hec nos uera fides diuini iussa Tonantis
   Dicere quippe monent, que uolo perficere.
Mox iubet Ebonem donari munere magno.
    uade, Deus tecum, induperator ait.
Nuntius interea Brittonum [d 1Kb] a parte rebellum
   Ecce uenit solito, nuntia seua refert.
Scilicet infectum quod nuper Cesar ad illos
   Firmarat pignus, insuper atque fidem.
Accitis populis, armis quoque rite paratis
   Illuc Cesar ouans concitus ire parat.
Francia cuncta ruit, ueniunt gentesque subacte,
   Et, Pippine [e 1Kb] , tua parte uenire paras.
Diuisit populum ternis sub partibus omnem
   Ductoresque dedit, ordinat et proceres.
Partem unam equiuoco [f 1Kb] belli committit, et una
   Matfridum [g 1Kb] sociat, millia multa simul.
Pippino regi huc Helisacharque, potentes
   Iunguntur: numero cetera turba caret.
 Agmen ouans Cesar medium sibi uindicat ipse
   Belliger, et sapiens ordine bella mouet.
Hos Lantpertus [h 1Kb] agit, hos ducit in agmina Matfrid,
   Et, Ludouice [i 1Kb] puer bella paterna geris.
Pippin, siue sui, et Francorum mixta caterua
   Arma ferunt, uastant undique gentis honos.
Cesar agens Francos, per calles dirigit amplos;
   Regmina Brittonum sic peragrata patent.
Huc egomet [i 1Kb] scutum humeris ensemque reuinctum
   Gessi, sed nemo me feriente dolet.
Pippin hoc aspiciens risit, miratur, et infit:
   Cede armis, frater: litteram amato magis.
Tunc peragrant agros, siluas, tremulasque paludes,
   uastatur populus, et pecus omne perit.
 Ducuntur capti miseri, moriuntur et armis;
    Tandem relliquie Cesaris arma petunt [a 1Kb] .
Cesar namque duces custodes ponit opimos,
   Si cupiant, nequeunt bella mouere magis.
uictor at inde pius Cesar remeauit, et omnes
   uictores Franci mox sua tecta petunt.
Ebo sacer dudum Nortmannica regna peragrans,
   Munia clara dabat nominis apta Dei.
Iam Herorde [b 1Kb] tuas presul peruenerat arces,
   Et tua de Christi dogmate corda replet.
Ille Dei monitis, regis quoque credere uerbis
   Ceperat, et populum predicat ipse suum.
Credo, Sacer, dictis tantum si gesta sequantur:
   Perge, ait, ad regem: hec sibi dicta refer
Cernere namque placet Francorum regna, fidemque
   Cesaris, arma, dapes, Christicolumque decus,
 Culturamque Dei, cui seruit cuncta potestas,
   Ut canis, atque fides firmiter alma tenet.
Tum mihi si uester, recinis quem dogmate, Christus
   Cedat opem uoti, protinus acta dabo.
Di quoque seruentur, quorum sacrauimus aras,
   Usque Dei possim uisere templa tui.
Si Deus ille tuus nostris prefertur honore,
   Et ualet oranti munera plura dare,
Linquere causa monet, Christo parere iuuabit,
   Sculptaque flammiuomis ferre metalla focis.
Munera ferre iubet, donat quoque munere Sacrum,
   Qualia Denorum rus quoque habere ualet.
Ebo redit gaudens, lucrisque propheta futuris
   Aestuat, et regi uota placenda refert,
Qualiter Heroldus Denorum rector opimus
    Sacra lauacra Dei suscipienda petat.
Cesar at deinde pius grates persoluit opimas
   Cunctipatri Domino, qui dedit omne bonum.
Et iubet extemplo imperii per iura subacti
   Omnibus obnixo soluere uota Deo.
Scilicet ut Christus, qui mundum sanguine totum
   Saluauit, redimat hos quoque ab hoste malo.
Engilin ipse pius placido tunc tramite heim [c 1Kb]
   Aduolat induperans coniuge cum sobole.
Est locus ille situs rapidi prope flumina Rheni,
   Ornatus uariis cultibus et dapibus.
Quo domus alma patet centum perfixa columnis,
   Quo reditus uarii, tectaque multimoda.
Mille aditus, reditus, millenaque claustra domorum,
   Acta magistrorum artificumque manu.
 Templa Dei summo [d 1Kb] constant operata metallo,
   Aerati postes, aurea ostiola.
Inclyta gesta Dei, series memoranda uirorum,
   Pictura insigni quo relegenda patent.
Ut primo, ponente Deo, pars leua recenset,
   Incolitant homines te paradise noui.
Inscia corda mali serpens ut perfidus Eue
    Tentat, ut illa uirum tangit, ut ipse cibum.
Ut Domino ueniente tegunt se tegmine ficus,
   Ut pro peccatis iam coluere solum.
Frater ob inuidiam fratrem pro munere primo
   Perculit, haud gladio, sed manibus miseris.
Inde per innumeros pergit pictura sequaces,
   Ordine, siue modo dogmata prisca refert.
Utque latex totum merito diffusus in orbem
   Creuit, et ad finem traxit ut omne genus.
Ut miserante Deo paucos subuexerat arca,
   Et corui meritum, siue columba tuum.
Inde Abrahe, sobolique [e 1Kb] sue pinguntur et acta,
   Ioseph, seu fratrum, et Pharaonis opus.
Liberat ut populum Aegypto iam munere Moses,
   Ut perit Aegyptus, Isrel utque meat.
 Et lex dante Deo geminis descripta tabellis,
   Flumina de rupe, deque uolucre cibus.
Et promissa diu quo redditur hospita tellus,
   Ut iehsu populo dux bonus exstiterat.
Iamque prophetarum; regum premagna caterua
   Pingitur, acta simul et celebrata nitent.
Et Dauidis opus, Salomonis et acta potentis,
   Templaque diuino edificata opere.
Inde duces populi quales quantique fuere,
   Atque sacerdotum culmina seu procerum.
Altera pars retinet Christi uitalia gesta,
   Que terris missus a Genitore dedit.
Angelus ut primo Marie delapsus ad aures,
   Utque Maria sonat: Ecce puella Dei.
Nascitur ut Christus, sacris longe ante prophetis
    Notus, et e pannis uoluitur utque Deus.
Ut pia pastores capiunt mox iussa Tonantis,
   Cernere moxque Deum quo meruere Magi.
Ut furit Herodes, Christum succedere credens,
   Perculit ut pueros qui meruere mori.
Ut fugit Aegypto Ioseph, puerumque reportat,
   Creuit ut ipse puer, subditus utque fuit.
Ut baptizari uoluit, qui uenerat omnes
   Sanguine saluare, qui periere diu.
More hominis ut tanta tulit ieiunia Christus,
   Ut tentatorem perculit arte suum.
Ut pia per mundum docuit mox munia Patris,
   Reddidit infirmis munia prisca pius.
Mortua quin etiam ut reparauit corpora uite,
   Demonis arma tulit, expulit utque procul.
 Discipulo ut tradente fero, seuoque popello
   More hominis uoluit ut Deus ipse mori.
Ut surgens propriis apparuit ipse ministris,
   Utque polos palam scandit, et arua regit.
His est aula Dei picturis arte referta,
   Pleniter artifici rite polita manu.
Regia namque domus late persculpta nitescit,
    Et canit ingenio maxima gesta uirum.
Cyri gesta canit, necnon et tempore Nini
   Prelia multimoda, duraque facta nimis.
Hic uideas fluuio regis seuire furorem,
   uindicat ut cari denique funus equi.
Dehinc mulieris ouans infelix prenderat arua,
   Sanguinis utre caput ponitur inde suum.
Impia nec Phalaris reticentur gesta nefandi,
   Utque truces populos hic necat arte fera.
Ut Pyrirlus [a 1Kb] ei quidam faber eris et auri
   Iungitur, et Falari cum impietate miser
Aere celer taurum nimio fabriuit honore,
   Truderet ut hominis quo pia membra ferus.
Moxque tyrannus eum tauri conclusit in aluo,
   Arsque dedit mortem ut artificique suo.
 Romulus et Remus Rome ut fundamina ponunt,
   Perculit ut fratrem impius ille suum.
Annibal ut bellis semper persuetus iniquis,
   Lumine priuatus ut fuit ipse suo.
Ut quoque Alexander bello sibi uindicat orbem,
   Ut Romana manus creuit et usque polum.
Parte alia tecti mirantur gesta paterna,
   Atque pie fidei proximiora magis.
Cesareis actis Romane sedis opime
   Iunguntur Franci, gestaque mira simul.
Constantinus uti Romam dimittit amore,
   Constantinopolim construit ipse sibi.
Theodosius felix illuc depictus habetur,
   Actis preclaris addita gesta suis
Hinc Carolus [b 1Kb] primus Frisonum Marte magister
    Pingitur, et secum grandia gesta manus.
Hinc, Pippine, micas, Aquitanis [c 1Kb] iura remittens,
   Et regno socias, Marte fauente, tuo.
Et Carolus [d 1Kb] sapiens uultus pretendit apertos,
   Fertque coronatum stemmate rite caput.
Hinc Saxona cohors contra stat, prelia tentat,
   Ille ferit, domitat, ad sua iura trahit.
His aliisque actis clare locus ille nitescit,
   Pascitur et uisu, cernere quosque iuuat.
Illic ergo pius Cesar dat iura subactis,
   More suo regni rite reuoluit opus.
Ecce uolant centum per Rheni flumina puppes,
   uelaque candidolis consociata modis,
Denorum populis onerate munere, necnon
   Heroldum regem [e 1Kb] prima carina uehit,
 Te, Ludouice, petens. Debetur hoc tibi munus,
   Qui facis Ecclesie crescere rite decus.
Iamque propinquabant ripe, portumque tenebant:
   Cesar ab excelsa hec prospicit arce pius,
 Matfridumque iubet iuuenum comitante caterua,
   Ocius occurrat pro pietate uiris.
Mittit equos phaleris multos ostroque paratos,
   Qui reuehant homines ad sua tecta nouos.
Francisco subuectus equo Heroldus adibat,
   Coniux, atque domus cuncta uenire parat.
Cesar eum gaudens celsa suscepit ab aula,
   Ordinat expensas, distribuitque dapes.
Heroldus regem acclinis affatur opimum,
   Incipit ore sua uota referre prior:
Cesar opime, tuas que res me uexit ad arces,
   Meque, domumque meam, et genus omne simul.
Incipiam narrare, iubet si uestra potestas,
   Cesareis promptus auribus, atque canam.
Namque diu patrum sectatus iura priorum,
    More mei generis hactenus usque tuli,
Et mea sacra meis semper dis atque deabus
   Persolui supplex, et pia uota dedi.
Scilicet ut horum suffragia regna paterna
   Seruarent, populum, predia, siue lares,
Auferrentque famem, seu noxia cuncta potenter
   Abstraherentque, darent prospera cuncta suis.
Ebo sacer uester dudum Nortmannica rura
   Ingrediens, aliter predicat, atque probat.
Namque canit celi terreque marisque creantem
   Esse Deum uerum, quem decet omne decus.
Qui geminos homines luti de fomite primo
   Fecerat, unde genus creuit in orbe uirum.
Ille Deus summus Natum transmisit in arua,
   De cuius latere sanguis et unda fluit.
 Hec lauit [f 1Kb] mundum miserans mox crimine ab omni,
   Atque renascenti celica regna dedit.
Filius ille Dei Christus uocitatur iehsu,
   Cuius chrisma beat nunc genus omne pium.
Hunc nisi confessus fuerit quisque esse Tonantem,
   Et pia baptismi munera suscipiat,
Tartarei inuitus properabit ad ima profundi,
   Quo male demonibus, consociandus erit.
Ast quicunque cupit celi conscendere sedem,
   Quo manet omne bonum, et procul omne malum,
Iam fateatur, eum uerum esse Deumque hominemque,
   Expurget nec non corpora fonte sacro.
In Patris, et Nati, seu nomine Flaminis almi
   Membra salutiferis ter quoque mundet aquis.
 Hic Deus est unus, quamuis sint nomina trina,
   Par honor atque decus est, fuit, est, quoque erit.
Cetera, que manibus constant preficta, metalla
   Idola uana uocat presul, et esse nichil.
 Hanc mihi Cesar amans presul sanctissimus Ebo
   Esse fidem uestram censuit ore suo.
Cuius ego exemplo uerbis recreatus honestis
   Credo Deum uerum, respuo sculpta manus.
Idcirco ad uestrum properaui remige regnum,
   Ut mihi uestra fides consociata foret.
Cesar ad hec: Herolde, tibi que poscis amico
   Rite dabo, et grates inde rependo Deo.
Quo miserante diu sectatus iussa celidri,
   Christicolam tandem poscis adire fidem.
Ecce parate, iubet, cuncti concurrite, Cesar,
   Munera baptismi rite parate decet [a 1Kb] .
Candidolas uestes quales gestare decebit
   Christicolis, fontes, chrismata, seu latices.
Ordine his gestis, sacris quoque rite paratis,
 Cesar et Heroldus tecta sacrata petunt.
Cesar honore Dei Heroldum suscepit ab undis [b 1Kb] ,
   uestibus albidulis ornat et ipse manu.
Iudith [c 1Kb] reginam Heroldi pulchra induperatrix
   Fonte leuat sacro, uestibus atque tegit.
Hlutharius Cesar Ludouici filius almi,
   Heroldi natum sustulit a latice.
Regis honoratos proceres releuantque decorant,
   Ast alios plures turba leuauit aquis.
O Ludouice, Deo quantas das magne cateruas!
   Quantus odor Christo te faciente meat!
Hec tibi lucra diu, princeps, seruata manebunt;
   Abstrahis ore lupi, que facis esse Dei.
uestibus albatus Herold, seu corde renatus,
   Iam patris eximii candida tecta subit.
 Cesar ei celsus pregrandia munera donat,
   Qualia Francorum gignere rura ualent.
Consertam chlamydem [d 1Kb] gemmis seu murice rubro,
   Aureus in gyro quam quoque limbus arat.
Dat lateri insignem Cesar, quem gesserat, ensem,
    Aurea quem comunt cingula rite data.
Aurea mox geminos constringunt uincla lacertos.
   Femora gemmatus balteus eius obit.
Et caput insigni donatur rite corona,
   Perstringuntque pedes aurea plectra [e 1Kb] suos.
Aurea per dorsum resplendent tegmina latum,
   Ornanturque manus tegmine candidulo.
Munera preterea matrone regia Iudith
   Congrua namque dedit, gratificumque decus.
Scilicet ex auro tunicam gemmisque rigentem,
   Conficit ast qualem arte Minerua sua.
Aurea uitta caput gemmis redimita coronat,
   Atque munile tegit pectora grande noua.
Flexilis obtorti per collum it circulus auri,
   Armilleque tenent brachia feminee.
 Femora lenta tegunt auro gemmisque peracta
   Cingula, dorsa tegit aurea cappa suum.
Nec minus interea Hlutharius ornat amore
   Heroldi natum uestibus aurigeris
Cetera namque cohors Francisco more paratur,
   uestimenta sibi Cesar amore dedit.
Interea missarum aderant iam sacra parata,
   More uocat signum [f 1Kb] ad culmina [g 2Kb] sacra homines.
Tecta nitent uario clero repleta corusco,
   Ordine mirifico uernat amena domus.
Turba sacerdotum Clementis [h 1Kb] dogmate constat,
   Leuiteque micant ordine namque pii.
Theuto [i 1Kb] chorum cleri disponit rite canentum,
   Adhalluitus adest, fertque manu ferulam,
Percutit instantesque, uiam componit honore
    Cesaris, et procerum, coniugis, et sobolis.
Atria Cesar ouans per lata petebat in aulam,
   Sedulus officiis adfore sepe sacris.
Resplendens auro nimium gemmisque refulgens,
   Innixus famulis letus abibat iter.
 Hilduinus [a 1Kb] habet dextram, Helisacharque sinistram
   Sustentat; Gerung [b 1Kb] pergit at ipse prior,
uirgam more gerit, seruans uestigia regis,
   Aurea cuius habet quippe corona caput.
Hluthariusque pius, Heroldus et ipse togatus
   Pone sequuntur eos, muneribusque micant.
Ante patrem pulcher Carolus [c 1Kb] puer inclytus auro
   Letus abit, plantis marmora pulsat ouans.
Iudith interea regali munere fulta
   Procedit, renitens munere mirifico,
Quam proceres gemini summo comitantur honore,
   Matfridus siue huc [d 2Kb] consociando gradum.
Atque coronati [e 1Kb] dominam uenerantur honestam;
   uestibus auratis celsus uterque micat.
Heroldi sequitur propius quam denique coniux,
    Induperatricis munera [f 1Kb] leta pie.
Et Fridugisus [g 1Kb] abit, sequitur quem discipulorum
   Turba sagax, candens uestibus, atque fide.
Ordine composito sequitur dehinc cetera pubes,
   uestibus ornata munere Cesareo.
Cesar ut ecclesiam gressu peruenit honesto,
   Exposcit uotis more suo Dominum.
Mox tuba Theutonis clare dat rite boatum,
   Quam sequitur clerus protinus atque chori.
Miratur Herold, coniux mirantur et omnes
   Proles, et socii culmina tanta Dei,
 Mirantur clerum, mirantur denique templum,
   Atque sacerdotes, officiumque pium.
Regis precipue mirantur premia magni,
   Imperiis cuius currere tanta uident.
Dic, Herolde, precor iam nunc, quam pluris amabis
   Celse fidem regis, an tua sculpta nequam?
Ferque fabrita focis auri argentique metalla,
   Et tibi siue tuis inde paretur honos.
Si ferrum fuerit, fortassis ad arua colenda
   Sufficit et cultros inde fabrire iube.
Plus tibi uomer opes telluri infixus habebit,
   Quam Deus ille tibi conferat arte sua.
Hic Deus est uerus, Franci quem, Cesar et ipse
   Rite colunt uotis: hunc cole, linque Iouem.
 De Ioue fac ollas nigras, furuosque lebetes,
   Ignem semper ament, auctor ut ipse suus.
Neptuno fabricetur aque gerulus tibi iure
   Urceus, et laticum semper habebit honos.
Interea reuerenter opes parabantur heriles,
   Atque cibi uarii, multimodumque merum.
Pistorum Petrus [h 1Kb] hinc princeps, hinc Gunto [i 1Kb] coquorum
   Accelerant, mensas ordine more parant.
Candida preponunt niueis mantelia [i 1Kb] uillis,
    Marmoreo [a 1Kb] disco disposuere dapes.
Hic Cererem solitus, hic carnea dona ministrat.
   Aurea per discum uasa sedere uides.
Nec minus Otho [b 1Kb] puer pincernis imperat ardens,
   Preparat et Bacchi munera lenta meri.
Cultibus almificis transactis rite uerenter,
   uenerat unde prius, Cesar abire parat
Aureus; et coniux, proles, auratus et omnis
   Cetus abit, clerus denique candidolus.
Inde pius moderando gradum peruenit in edes,
   Quo sibi Cesareo more parantur opes.
Discubuit letus lateri Iudith quoque pulchra,
   Iussa, sed et regis basiat [c 1Kb] ore genu.
Hlutarius Cesar, nec non Heroldus et hospes
   Parte sua resident, rege iubente, thoro.
 Miranturque dapes Deni, mirantur et arma
   Cesaris, et famulos, et puerile [d 1Kb] decus.
Ille dies letus Francis Denisque renatis
   Namque fuit merito, post recolendus erit.
Alter namque dies primo ueniebat Eoo,
   Cedunt astra polo, sole calescit humus.
uenatum ire parat Cesar, Francique solentes,
   Et secum Heroldum Cesar abire iubet.
Insula propter adest Rheni quoque gurgite cincta,
   Quo uiret herba recens, est nemus umbriferum.
Illuc quippe fere multe uarieque fuerunt,
   Et late siluis turba iacebat iners.
Hanc quoque complerunt uenantum hinc inde manipli,
   Atque molossorum magna caterua simul.
 Cesar ueloci residens terit arua caballo,
   Wito [e 1Kb] pharetratus cui comes ibat equo.
Plurima turba fluit iuuenum, nec non puerorum,
   Inter Hlutarius quos celer ibat equo.
Atque simul Deni, nec non Heroldus et hospes,
   Spectandi studio huc quoque letus adest.
Iam pia scandit equum Iudith pulcherrima coniux
   Cesaris, ornata, comptaque mirifice.
Quam proceres summi dominam, seu turba potentum
    Preterit [f 1Kb] et sequitur regis honore pii.
Iam nemus omne sonat crebris latratibus ictus,
   Hinc hominum uoces, hinc tuba crebra furit;
Dissiliuntque fere, fugiuntque per aspera dumi.
   Nec fuga subsidio, nec nemus estque latex,
Inter corrigeros cecidit quoque damula ceruos.
   Dentifer ipse cadit cuspide fixus aper.
Cesar letus enim dat corpora multa ferarum
   Ipse neci, propria perculit atque manu.
Hlutariusque celer florens, fretusque iuuenta
   Percutit ursorum corpora multa manu.
Cetera turba uirum passim per prata trucidat
   Diuersi generis multimodasque feras.
Forte canum infestante fugit damella caterua
   Per nemus umbriferum, perque salicta salit.
 Ecce locum, quo turba potens, et Cesara [g 1Kb] Iudith,
   Constiterant, Carolus [h 1Kb] cum quibus ipse puer.
Preterit instanter; pedibus spes constat in ipsis;
   Ni fuga subsidium conferat, ecce perit.
Quam puer aspiciens Carolus cupit ecce parentis
   More sequi, precibus postulat acer equum.
[i 1Kb] Arma rogat cupidus, pharetram, celeresque sagittas,
   Et cupit ire sequax, ut pater ipse solet
Ingeminatque preces precibus; sed pulchra creatrix
   Ire uetat, uoto nec dat habere uiam.
Ni pedagogus eum teneat, materque uolentem,
   More puer pueri iam uolet ire pedes.
Pergunt ast alii iuuenes, capiuntque fugacem
    Bestiolam, illesam mox puero reuehunt.
Arma euo tenero tunc conuenientia sumit,
   Perculit atque fere terga tremenda puer.
Hunc puerile decus hinc inde frequentat et ambit,
   Hunc patris uirtus, nomen et ornat aui.
Qualis Apollo micat gradiens per culmina Deli,
   Latone matri gaudia magna ferens.
Iam pater eximius Cesar, seu cetera pubes
   uenatu grauidi tecta subire parant.
Sed tamen in medio nemoris uiridantia claustra
    Iudith prudenter construit, atque tegit
uimine preraso, nec non et tonsile buxo,
   Palleolis cingit, linteolisque tegit,
Atque pio regi uiridanti ruris in herba
   Ipsa sedile parat, ordinat atque dapes.
Mox manibus lotis Cesar, seu pulchra iugalis
   Aurato ecce thoro discubuere simul.
Hlutharius pulcher, Heroldus et hospes amatus
   Accumbunt mense, rege iubente pio.
Cetera gramineo residet nam rure iuuentus,
   Per nemus umbriferum corpora lassa fouet.
Pinguia tosta ferunt iuuenes mox exta ferarum;
   Cesareis dapibus mixta ferina coit.
Aufugit acta fames dapibus; dant pocula buccis,
   Pellitur atque sitis ipsa liquore pio.
 Letificatque bonus mox pectora fortia Bacchus.
   Letanter repetunt aulica tecta uiri.
Aulai ut uenere, fouent mox corda [a 1Kb] Lyeo,
   Et uespertinis pergitur officiis [b 1Kb] .
His quoque transactis solite digneque uerenter,
   Inde palatinas iam subiere domus.
Ecce manus iuuenum, uenatus munera tollens,
   Multa fluit, cupiens regis adesse oculis.
Millia ceruorum pregrandia cornua necnon
   Ursorum referunt tergora, seu capita.
Plurima setigerum reuehunt et corpora aprorum,
   Capreolos, damas fert puerile decus.
Ille pius predam famulos partitus in omnes
   More suo, clero pars quoque magna cadit.
Interea Heroldus cum talia cerneret hospes,
    Multimoda uersat pectore consilia.
Regia iura uidens, stupet imperiumque fidemque,
   Officiumque Dei currere iure suo.
Sed tandem incertos tergit de pectore motus,
   Consiliumque capit, quod Deus ipse dedit.
Ecce fide plenus, regi hec quoque uerba profatur,
   Sponte sua ueniens procidit ante pedes.
Cesar opime, Dei cultor, rectorque tuorum,
   Quos tibi cunctipotens contulit alme Deus.
 Cerno quod insignis, patiens, fortisque, piusque,
   Armiger, et clemens sis, tribuente Deo.
Diues opum nimium, nec non largitor egentum,
   Blandus subiectis, atque quietus ades.
Omnia uirtutum uideo tibi credita, Cesar
   Flumina, sidereo pectora rore madent,
Colla iugo Christi en monitans mea uestra subegit
   Suasio, et eternis traxit ab usque focis.
Deque errore malo memetque domumque subactam
   Abstulit, et uero pectora fonte replet.
Insuper en donis uariisque iuuatus, et armis,
   Corde Deo plenus, corpus abundat ope.
Talia quis faceret, ni Christi ignitus amore
   Ingrate plebi munia tanta ferens?
Credo quidem, in terris uos nunc caput esse bonorum,
    Christicolum imperii rite tenere decus.
Idola cuncta mihi ut cedunt pro nomine Christi,
   Sicque potestates nomine quippe tuo.
Cedat iamque potens antiqui gloria secli,
   Dum uiget imperium, dante Tonante, tuum.
Forte aliquis equandus erat tibi munere et armis:
   Precellis cunctos sed quoque amore Dei.
Sed quid agam iam iam? cur me mea uerba retardant?
   Et sermone breui prodere tanta uolo.
Mox manibus iunctis regi se tradidit ultro [c 2Kb] ,
   Et secum regnum, quod sibi iure fuit.
Suscipe, Cesar, ait, me, nec non regna subacta:
   Sponte tuis memet confero seruitiis.
 Cesar at ipse manus manibus [d 1Kb] suscepit honestis:
   Iunguntur Francis Denica regna piis.
Mox quoque Cesar ouans Francisco more ueterno [e 1Kb]
   Dat sibi equum, nec non, ut solet, arma [f 1Kb] simul
Festa dies iterum surgit renouata nitescens,
   Francis et Denis concelebrata micat.
Interea Cesar Heroldum iamque fidelem
   Munere donat opum pro pietate sua.
Illius ast propter tribuit sibi [g 1Kb] prelia fines,
    Et loca uinifera, multimodasque dapes.
Officiique Dei cultum quo rite perornet,
   Dat sibi Cesar adhuc omnia uasa potens.
Ordinibus uero dat uestimenta sacratis,
   Datque sacerdotes, catholicosque libros.
Illuc et monachos [a 1Kb] mittit miserando uolentes,
   Qui reuehant populos ad pia regna poli.
Munera quanta quidem, seu qualia donat habenda,
   Ingenium uincunt exsuperantque melos.
Interea naute, pelagi qui pignora norant,
   Stipe rates onerant, regificisque cibis.
Et iam uela uocant aure, uentusque morantes
   Arguit, atque hyemis signa tremenda monet.
Nauibus equatis tandem, uelisque nouatis
   Cum licitu [b 1Kb] Heroldus intrat honore ratem
 Filius, atque nepos ipsius regis in aula
   Excubiis [c 1Kb] uigilant, Francica iura colunt.
Heroldus dapibus uariisque refertus et armis
   Per mare fluctiuagum propria regna [d 1Kb] petit.
Hec Hludowice Deo das te quoque lucra potenti,
   Et socias regnis inclyta regna tuis.
Arma patrum, nullo que non ualuere duello,
   Sponte sua, capere, te modo regna petunt.
 Quod nec Roma potens tenuit, nec Francica iura,
   Tu retines Christi nomine cuncta pater.
Organa [e 2Kb] quin etiam, que nunquam Francia creuit,
   Unde Pelasga [f 1Kb] tument regna superba nimis,
Et quis te solis, Cesar, superasse putabat
   Constantinobilis [g 1Kb] , nunc Aquis aula tenet.
Fors erit indicium, quod Francis colla remittant,
   Cum sibi precipuum tollitur inde decus.
Francia plaude, decet: Hludowico fer pia grates,
   Cuius uirtute munera tanta capis.
Det Deus omnipotens celi terreque repertor,
   Secla perampla suum nomen in orbe sonet.
Hec quoque dum canerem, Strazburc [h 1Kb] custode tuebar,
   Delicti proprii conscius, atque reus,
 uirgo Maria tibi quo templa dicata nitescunt,
   Quo tuus in terris rite ueretur honos.
Sepius has equidem dicuntur uisere sedes
   Celicole, et cetus has colere angelicus.
Plurima mira quidem referunt, sed pauca renarrans
   Sume Thalia, fauet si tibi uirgo pia.
Ecclesie custos Theutramus [i 1Kb] nomine quondam
    Prefate fuerat, nomine dignus eo.
Peruigil hic solitus noctuque dieque sacratam
   uirginis ante aram sepe regare Deum,
Idcirco meruit celesti munere fretus
   Angelicos ciues cernere sepe Sacer.
Nocte quidem quadam, psalmis hymnisque peractis,
   Cum cuperet membra fessa locare thoro,
Templum namque uidet subita clarescere luce
   Ut sol, et accendi sole serena dies.
Surgit ab usque thoro, causam cognoscere mauult,
   Lumine quo tanto fulgeat alma domus.
Forte aquile similis pennis pretexerat aram;
   Non tamen in terris gignitur hec uolucris.
Rostrum erat ex auro, gemma pretiosior unguis,
   Et color in pennis ethere fusus adest.
 Ast oculis lux ipsa micat. Stupet ipse sacerdos,
   Nec ualet obtutus tendere contra suos.
Miratur uolucrem, pariter miratur et alas,
   Lumina precipue, corpus et omne simul.
Tamque diu residet, cum galli garrula terna
   uox resonat, fratres excitat officio.
Inde leuans miranda fides se sponte fenestra
   Obuia recludit, laxat [a 1Kb] et ire foras.
Ipsa abeunte polos, pariter lux ipsa recessit:
   Apparet ciuem inde fuisse Dei.
Tempore nempe alio creuit [b 1Kb] didasculus idem,
   Mira satis cecinit que mihi turba fratrum.
Psalleret ut solito prefate sedis ad aram,
   Expendens tenebras, corde petendo Deum.
Discipuli secum, quorum custodia noctis
    [c 1Kb] Seruabant signi tempora peruigiles.
Ecce repente sonus, tonitrus, uentusque perurgens
   Concutit instanter ardua tecta domus.
Discipuli cecidere solo, trepidique per aulam
   Corpora prosternunt, mensque timore fugit.
Intrepidusque Sacer palmis ad sidera pansis
   Scire cupit, cause quid sonus ille ferat.
Aspicit alma aperire domus mox tecta sacrate,
   Intrantesque uidet tres quoque honore uiros.
Lumine perfusos, uestitos uestibus albis,
   Candidiora niue corpora, lacte caput.
Tertius in medio senior namque ipse duobus
    Fultus abit famulis, ingrediturque pie.
Ut pedibus tenuere solum, mox uirginis aram
   Relligione petunt, et prece uota canunt.
Tramite more hominis nam culmina [d 1Kb] cetera poscunt,
   Ore sonant uerba, ordine dantque preces.
Dextera pars edis Pauli nam munere gaudet,
   Fulcitur leua nomine quippe Petri.
Egregius doctor hinc, clauiger inde polorum;
   Inter utrosque micat Mater opima Dei.
Michel mediam sibi, seu crux uindicat aulam,
   Ultima Ioannis unguie [e 1Kb] leta nitet.
Hos quoque celicole terris petiere precatu,
   Quorum animas cernunt sepius ante Deum.
Quis nam idiota [f 1Kb] ferat demens, non corpora Patrum
    Sanctorum merito rure colenda fore,
Cum Deus in famulis merito ueneretur amatis,
   Quorum nos precibus scandimus alta poli?
Non Deus est Petrus, sed Petri credo precatu
   Noxa delicti posse carere mei.
Nam tenus usque uiri properant per templa Marie,
   Semper tecta super discooperta patent.
Expletis uotis remeant ad sidera sursum:
   Suscepere suum tecta reclusa locum.
Hoc Sacer aspiciens pergit, sociosque reuisit,
   Qui stupefacta diu pectora rure [g 1Kb] tenent.
Surgite, ait socii, nam que fortuna cegit
   uos dormire modo, dum uigilare decet?
Singultu quatiente ualent uix promere uerba,
    Ignotosque rei se fore nempe ferunt.
Eia, ait, instanter horam tempusque notate:
   Forte feret nobis hec quoque res aliud.
Credo [h 1Kb] , fuit uates, presulque dicatus honore,
   Angelicus reuehit quem quoque in ethra chorus.
Mira fides rerum! Bonefacius [i 1Kb] almus in illo
   Tempore decessit, quem Sacer ille uidet,
Ferrea Frisonum Christi dum dogmate uellet
   Frangere corda, uiam ad celica regna dare.
Morbida heu! medicum mox gens exstinxit opimum
   uulnere quippe suo regna parauit ei.
Hic properans celos, socio comitante gemello [i 1Kb] ,
    uirgo Maria tua uisere templa uolet [a 1Kb] .
Magna tibi uirtus celo, terraque potestas,
   Que Patrem mundi progenerasse uales.
Tu mihi confer opem immerito, conferque medelam
   Exsilio, cuius limina sepe colo.
Et si presentis fugit effera gloria secli,
   Te duce, uirgo pia, celica regna petam.
Hoc tibi, Cesar, opus stolida crocitante cicuta
   Porrigit Ermoldus exsul, egenus, inops.
Munere quippe carens, fero carmina pauca potenti,
   Diuitiis liber offerro namque melos.
Regia corda manu Christus qui stringit et ornat,
   uertit et in partes quas sibi cunque placet.
 Qui tua precipue uirtutum flore repleuit,
    Atque redundare de pietate dedit,
Conferat, ut nostram propius, rex inclyte, causam
   Respicias, aurem accomodando pie.
ueridicis poteris forsan cognoscere uerbis
   Criminis obiecti me minus esse reum.
Non tamen excuso me illius, crede reatus,
   Infelix [b 1Kb] quo sum trusus in exsilium.
Sed pietas immensa, reis que debita laxat,
   Deprecor ut nostri sit memor exsilii.
Tu quoque digna sibi coniux, pulcherrima Iudith,
   Que secum imperii culmina iure tenes,
Confer opem lapso, allisum solare misellum,
   Erige labentem, carcere solue reum.
Ut uos Altitonans per plurima tempora secli
    Sublimet, saluet, ditet, honoret, amet. [c 2Kb]




ANNO DOMINI DCCCXXIu-XXuII.
EUGENIUS II PONTIFEX ROMANUS.





NOTITIA HISTORICA IN EUGENIUM II.


  Eugenius natione Romanus, ex patre Bemundo,   sedit annos quatuor [tres], menses duos,  dies uiginti et tres. Hic etenim uenerabilis et preclarus uir magne simplicitatis atque humilitatis fuit. Doctus scientia, sermone precipuus, forma pulchrior, largus petentibus, mundum respuens. Sola que Christo erant placita, omnibus diebus ac noctibus cogitabat. Huius prefati pontificis tempore ubertas non modica totam non solum Romam, sed etiam pene totum inuaserat orbem. Quia quidquid iusto percipiebat a subditis pondere, non solum pusillis ac uiduis, sed etiam diuitibus incessanter omnibus distribuebat. Maxima autem pax et requies eius diebus uniuerso fuit in orbe Romano. Quippe nam ipse cum totius esset pacis amicus, quid aliud pertinentes, nisi quod ipse suis honestis gerebat moribus, et ipsi pariter gerebant? Archipresbyter enim huius sacratissime atque uniuersalis Ecclesie fuit. In qua  non per modica tempora suum mirifice propositum rexit. Postea a Romanis cunctis pro meritorum pia relatione electus post transitum sanctissimi domini Paschalis pape pontifex factus est. Tenuit autem presbyteratus sui tempore ecclesiam beate Sabine martyris, positam in Auentino monte, quam Deo dispensante, post pontificalem sibi attributam gratiam, ad meliorem cultum perduxit, et picturis undique decorauit. Huius diebus Romani iudices, qui in Francia tenebantur captiui, reuersi sunt, quos in parentum propria ingredi permisit, et eis non modicas res de patriarchio Lateranensi prebuit, quia erant pene omnibus facultatibus destituti. Fecit autem in ecclesia beate Sabine martyris supradicte ciborium ex argento purissimo pensans libras. . . . Idem uenerabilis presul, ubi supra obtulit.





DIPLOMA EUGENII PAPAE II. Ex Appendice uariorum diplomatum S. R. E. pontificum post chronicon Reicherspergense anno 1611 Monachii in Bauaria a Gewoldo edita.

 Eugenius episcopus seruus seruorum seruorum Dei Rathfredo sancte Fauianensis Ecclesie, et Methodio ecclesie Speculi Iuliens. que et Soriguturensis nuncupatur, atque Alewino sancte Nitrauiensis ecclesie, parique modo Annoni S. uetuarensis ecclesie episcopis, simul etiam Tuttundo, nec non Moymaro ducibus et optimatibus, exercitibusque plebis Hunie, que et Auaria dicitur, et Marauie.

Desiderio salutis animarum uestrarum, filii in Christo karissimi, cum audiuimus Christianissimam conuersationem uestram, et sancte fidei bonorumque operum uestrorum processum, summo gaudio atque letitia fuimus exhilarati, quia diuina in uobis operante clementia, ut Apostolus ait, ubi abundauit delictum, ibi superabundat gratia, atque  quomodo sancta Dei Ecclesia nostris temporibus quotidianum in electione uestra suscipit incrementum. Cuius optabilis rumoris index fuit reuerendissimus Yrolfus sancte Lauriacensis ecclesie archiepiscopus, et sanctissimus frater noster, uester autem spiritualis Pater, qui per suam sanctam predicationem adoptiuos Deo uos genuit filios. Is itaque ad apostolorum limina orationis causa ueniens, nouam ecclesiam nostris apostolicis benedictionibus informandam subnixe commendauit, quia Domino auxiliante,  catholice gubernandam suscepit. In quibus etiam quondam Romanorum quoque Gepidarumque etate, ut lectione certum est, in septem episcoporum parochias antecessores sui iure metropolitano obtinuerant diecesin. Qua ex iustitia et lege prefatus Deo dignissimus archiepiscopus debito obligatur, ut illi terre prius Christicole, atque suorum antiquitus antecessorum credite prouidentie, quam nunc uos Dei omnipotentis occulto mediante iudicio uelut hereditariam possidetis, ipse euangelicus agricola diu negata celestis spargat semina uite, atque in lucrandis Domino Christo animabus rediuiuam de uobis nutriat segetem. Quem nos doctissimum diuini oraculi ministrum saluti uestre cognoscentes per omnia necessarium fide et exemplo  probatum merito erga illum apostolicam seruantes sententiam, qua dicitur, quomodo credent sine predicante, aut quomodo predicabunt nisi mittantur?  ab sancta Romana Ecclesia matre uobiscum rectorem transmisimus, atque in prefatis regionibus Hunnie, que et Auaria appellatur, sed et Morauie prouinciarum quoque Pannonie, siue Mesie apostolicam uicem nostram et diecesin, atque ius ecclesiasticum exercendi, et usum ac potestatem antecessorum suorum, uidelicet sancte Lauriacensis  ecclesie archiepiscoporum sibi successoribusque suis canonica auctoritate committimus, atque huius constitutionis nostre decretum suscriptionis priuilegio roboramus. Pallium preterea iuxta consuetudinem antiquam sanctitati sue dedimus, quod ita concessimus, sicut predecessores nostri suis predecessoribus concessere, priuilegiorum suorum scilicet integritate seruata. Cuius dilectioni quamuis hoc debito permitteremus, propter uestras autem petitiones super hac re flagitantibus ad honorem suum nostram apostolicam uicem et auctoritatem insuper accumulauimus; quod nunquam suis permissum est prioribus. Quatenus et uos confratres et cepiscopi deinceps ei reuerentiam ampliorem exhibere sciatis, et in sana doctrina celestis eruditionis ad edificationem  uestram ut filii sapientes obediatis, atque uos laici primates, et uulgus saluberrimis preceptis suis non uelut homini, sed tanquam Deo humiliter obtemperetis, et in fide catholica, quam per Dominum Iesum consecuti estis, fortes permaneatis. Nam totius doli artifex diabolus, cuius dominio et pompis in baptismate abrenuntiatis, iacturam et damnum uestre salutaris subreptionis moleste patitur, ac per uarias occasiones zizania perfidie seminando uelut multa iniuria bacchatur, et ut uestrum aliquis terga uertat sancte professioni incessanter molitur. Quapropter sepe dicti archiepiscopi uidelicet pastoris uestri a Deo destinati institutionibus benignas aures prebete, qui uos et uersutiam Satane cauere atque  eius eternos cruciatus euadere instruit, ac ipse in die iudicii de bonis operibus uestris seculorum Domino perpetua remunerandos gloria presentabit. Ad perfectam autem et necessariam eruditionis uestre salutem, ut comperimus, non sufficiant pauci, qui modo constituti sunt, uobis, episcopi, quia plures sunt adhuc gentilitatis errore ibidem detenti, ad quos propter inopiam preconum diuini uerbi nondum peruenit notitia Christi. Idcirco enim ut accrescat turba fidelium, studeat solertia uestra pro mercede et remissione peccatorum uestrorum adminiculum atque iuuamen prebere reuerendissimo Yrolpho archiepiscopo, quatenus dudum illic constitutorum episcoporum numerus impleatur, qui congrue constituti, et uobis posterisque uestris  poterunt esse proficui, si ad restaurationem ecclesiarum propter nomen Domini de possessionibus uestris, quas reditus dotesque earum fama diuulgante quondam fuisse noueritis, eternam sufficientiam uobis comparantes eisdem ecclesiis ipsi conferatis, idoneis uiris ad hoc ministerium electis, maxime in illis locis, si opportunitas et utilitas commendauerit, ordinentur antistites, ubi indicia ecclesiarum et edificiorum sedes pontificales olim fuisse demonstrant; sin autem illius arbitrio et deliberationi, qui uel ubi disponantur episcopi concedimus, cui uicem nostram apud uos ecclesiastici regiminis per omnia commisimus.





[a 1Kb] EUGENII PAPAE II EPISTOLA AD BERNARDUM uIENNENSEM ARCHIEPISCOPUM.


 Eugenius episcopus seruus seruorum Dei, reuerendissimo fratri Bernardo archiepiscopo uiennensi.

Congaudeo ualde, quia, licet in aliquibus detentus, tamen pro magno apostoli Petri amore nostroque littere uestre sanctitatis nobis reddite sunt: per quas mire cognouimus qualem erga nos exercere caritatem desideratis. Unde immemor nostri fore non debet, quia tue dilectionis affectus in uisceribus nostris resedit. Et ideo quocunque loco fueris profectus, ad rem ecclesie tue peragendam, optamus ut clauigeri te Petri dextera circumtegat atque gubernet. De causa, frater carissime, quam nobis per uestras syllabas intimare curastis, hoc exinde scire uos uolumus, quia quantum potuimus recursu lectionis illam in scriniis nostris inuestigamus; et  quidquid post auctoritatem Romanam, in Iustiniana etiam lege comperimus, tue sanctitati per nostros apices intimamus. In cap. 511 eiusdem legis ita inuenimus. Ut descriptio [Pro prescriptio. Hard.]  XL annorum, uenerabilibus locis competenter aptetur; neque XX, uel etiam XXX annorum prescriptio religionis domibus apponatur, sed sola XL annorum curricula, non solum in legatis et rebus exterioribus, sed etiam in hereditatibus sacris ualeat. Ex quo per auctoritatis nostre seriem quam uestre dirigimus caritati, ut si causa ita est quemadmodum uestra nobis denuntiauit epistola, uestre ecclesie eam concessam non dubitetis: similiter uestrum plane priuilegium uobis redintegratum, quod predecessores nostri uestre sedi concesserunt, cognoscatis. Neque enim aliud nos uelle debemus, quam quod illi irrefragabilibus regulis firmauerunt. Deus omnipotens uestrum semper et ecclesie uestre ab hostibus honorem custodiat. Scriptum per manum Agathonis, notarii et scriniarii, in mense Iulio, indict.  15. [b 1Kb] Bene ualete.

Data uIII Idus Iulii per manum Georgii bibliothecarii sancte sedis apostolice, imperante domno piissimo augusto Ludouico imperii eius anno 4 [c 1Kb] .





[a 1Kb] DECRETA EUGENII PAPAE II. EX CONCILIO RHEMENSI.



I.


Qui excommunicato, donec ab eo qui eum excommunicauerat, uel ab alio auctoritate sedis apostolice absoluatur, scienter communicare presumpserit, excommunicationis sententia ipsum teneri censemus.



II.

Precipimus obseruari ut qui in ordine subdiaconatus, aut supra, uxorem duxerint, aut concubinas habuerint, officio ecclesiastico et beneficio careant.



III.

Statuimus ut sanctimoniales, et mulieres que canonice nominantur et irregulariter uiuunt, iuxta beatorum Benedicti et Augustini Regulam uitam  suam in melius corrigant et emendent, superfluitatemque uestium et inhonestatem deserant. Quod si non impleuerint, si qua ipsarum mortua fuerit, Christianorum careat sepultura. Prohibemus etiam ne in earumdem collegiis aliqua, nisi que regulariter fuerit uictura, recipiatur.



Iu.

Decreuimus ut laici ecclesiastica negotia terminare non presumant.



u.

Auctoritate apostolica prohibemus ut nullus aduocatus preter ius et beneficium antiquitus aliquid sibi arripere uel usurpare presumat. Quod si quis contra hoc attentauerit, Christianorum careat sepultura.



uI.


Nullus in decanum uel archidiaconum, nisi diaconus uel presbyter, ordinetur. Qui si ordinari contempserint, honore suscepto priuentur.



uII.

Temerariam multorum audaciam, qui ad detestabiles nundinas ex condito uenire solent, ad ostentationem uirium suarum, omnino et sub anathemate fieri prohibemus. Quod si quis ibidem mortuus fuerit, penitentia et uiaticum ei non negetur, ecclesiastica tamen careat sepultura.



uIII.

Decreuimus ut si quis in clericum uel in monachum uiolentas manus iniecerit, anathemati subiaceat, et nullus episcoporum illum presumat absoluere, nisi mortis urgente periculo, donec apostolico  presentetur aspectui.



IX.

Innouamus ut si quis pro uindicta uel odio ignem apposuerit, uel apponi fecerit, non absoluatur, nisi damno, cui intulerit, secundum facultatem suam resarcito, iuret se ulterius ignem non appositurum: et penitentia ei detur, ut Hierosolymis, aut in Hispania, in seruitio Dei per annum peniteat.



X.

Precipimus ut pro chrismatis et olei sacri et sepulture acceptione nullum pretium exigatur.



XI

Precipimus ne conductitiis presbyteris ecclesie committantur.




ANNO DOMINI DCCCXXuII.
uALENTINUS PONTIFEX ROMANUS.





NOTITIA HISTORICA IN uALENTINUM PAPAM.


 [a 1Kb] ualentinus natione Romanus, ex patre Petro, de regione uia lata, sedit dies quadraginta, magne sanctitatis, magneque beatitudinis uir iste repletus, et Spiritus sancti perfusus gratia mansit.

Qui dum in hac Romana urbe, que, Deo auctore, summi sacerdotii et regalis excellentie retinet dignitatem, ab ingenuis et piis parentibus genitus,  et ob studia elementorum solerti magistro traditus esset, sacros diuine legis apices capaci ubertim sensu rimabat, et ingenii memoria retinebat. Inanes ac turpes puerorum ludos more nobilium euitabat. Nullas ex ore proprio incongruas aut inhonestas fabulas proferebat. Nullisque illicitis operum actionibus utebatur. Sed ab ipso primeuo infantie flore  pie modestie ac sobrietati deditus, et preclaro diuine inspirationis spiritu plenus, inter cunctas uerborum atque prudentie phaleras labia compta gerebat. Precipuis quoque dictionum copiis, et lucifluis operum meritis patefaciens elegantem sui corporis mentem. Presertim cum, iuxta eximiam doctoris gentium uocem, sine offensione se omnibus ouanter, animoque prebebat benigno. Nemini quippe contrarietatis scandalum ponens, debitum perfecte dilectionis impendere proximis animo strenuo procurabat. Atque iuxta Dominice uocis preceptum lumbos castitate precinctos, et lucernas in manibus gestabat ardentes, uerbo scilicet luculenter refulgens, et actu doctrine pariter munere cum magnifico exemplo laudabilis iudicio coruscabat.

 Superna quoque Dei auxiliante uirtute, cum iam perfecte initium sumpsisset etatis, et ipsius bonitatis atque sagacitatis fauor longe lateque thuris odoriferi instar flagraret, et aures beatissimi presulis pie memorie domni Paschalis ex fidelium relatu ueridico enucleanter pulsasset, eumque, ut populus collaudabat, fore in omnibus illustrem et inclytum ueraciter didicisset, mox illum per ecclesiasticos gradus ad subdiaconatus honorem prouexit ex Lateranensi palatio, et sibi deseruire precepit. Cuius conuersationis et patientie uitam ac mores ipse agnoscens, ualde illum pre ceteris diligebat. Predictus autem uir, gratia desuper diuina fauente, cui se tota mentis deuotione integraque uirtute deuouerat, ueritatis, et sapientie plenus lumine coruscabat.  Erat enim sermone affabilis, doctrina clarus, uultu conspicuus, et inter fratres pia deuotione modestus, proximisque fidelis. Nullis uero se, quibus aliquis uel leuiter contristaretur, sagaci pectore fultus, negotiis implicabat. Cum preterea cum tot bonis, tantisque operum meritis, prestantis corporis formam elegantem iam dictus pontifex ornatumque inspiceret, leuitam sedis sue apostolice consecrauit. Cui, ob sue uite meritum quo splendide rutilabat, et ab omni ecclesie plebe, atque inclyto Romanorum populo cetu ingenti diligebatur amore, bona et beneficia multa largiflue contulit, eumque postmodum archidiaconum fecit. Quo sane presule Christo iubente culmina scandente celestia, Eugenius tunc pontificali est ab  omnibus eleuatus in honore, et positus in sede apostolica. Qui eum cunctis, que diximus, bonis decoratum luculenter agnoscens, omni uite sue tempore carissimorum uice retinuit, et uelut pater proprio filio corde congaudebat alacri, suisque aspectibus illum assidue consistere cupiebat. Peracto uero ac diuinitus finito huius presulis lucis transeuntis termino, ad sacre sedis culmina omnis Romanorum cetus, crebris Dominum ieiuniis et orationibus deprecans, ut quis tante sedis honore dignus foret eorum sensibus reuelare dignaretur. Sed diuina  placata maiestas quem ex sacerdotali eis catalogo eligendum arcano sue potentie nutu ostenderet, nisi eum, quem ab ipsis matris uberibus tot supra dictis uirtutum copiis, et pulcherrimo doctrinarum flore ornauerat, atque constantem et fidelem in omnibus sibi alumnum nutrierat, sacratissime sedis rectorem tribueret?

Collectis igitur in unum uenerabilibus episcopis, et gloriosis Romanorum proceribus, omnique ample urbis populo in palatio Lateranensi, ut quod iam cordi celitus reuelatum equiter omnes tenebant, in uno multorum sonitu resonaret, unius uoluntatis consensu fortiter acclamatum est: ualentinum sanctissimum archidiaconum sedis apostolice dignum, ualentinum summi pontificatus infula decorandum.

 His itaque melliflue dictis, una mox omnes pacis coniunctione manentes ad ecclesiam sancte Dei genitricis semperque uirginis Marie domine nostre sacer clericorum, et Romanorum proceres pariter cum populo properantes multiplices eum Domino grates ac laudes reddentem more solito inuenerunt. Quem illico multum ac diutius renitentem, seque tanti regiminis fore incongruum uoce strenua proferentem, alme plebis et letis utriusque militie Romanorum electus est uocibus in sede pontificum. Ac deinde condignis glorie laudibus, et honoris amplitudine ad Lateranense patriarchium ab ipsis deductus, et in pontificali est positus throno. Cuius ouanter ab omni Romanorum senatu pedibus osculatis,  et omnibus que explenda erant rite ac ueneranter peractis, magna sobrietas, magna in totius sexus et etatis populo letitia mansit. Eiusque consecrationis die sereno iam illucescente, cum lumine iam dictum antistitem ad beati Petri apostolorum principis ecclesiam omnes pariter Romani a palatio deducentes, eum maiestate diuina auxiliante in alto throno summum consecrauere pontificem.

Qui mox almifice sedis culmina scandens beati Petri apostoli et celestis regni clauigeri, diuinis Deo laudibus et sacrificiis pie oblatis, amplo et magnifico Romanorum cetu ad palatium cum ingenti gaudio remeauit; atque lautissimis dapibus sumptis amantissimorum multis et diuersis munerum donis sacram plebem et senatum populumque Romanum  optime [opime] ditauit. Erat quippe dapsilitate inclytus, actione precipuus, sermone luculentus, omnibus compassione proximus, et inopiam sustinentibus opportunum instanter solatium prebens.

Quibus multiplicibus bonis ornatus, ad celestia Christo uocante, corporis oppressus molestia exitu pretioso transiuit, atque cum desiderabili beatissimique operis fructu ad conspectum summe maiestatis letus ascendit, regnans et exsultans cum Domino semper




ANNO DOMINI DCCCXXXI.
HALITGARIUS CAMERACENSIS EPISCOPUS.





NOTITIA HISTORICA IN HALITGARIUM.
(Apud Leglay [

 Halitgarius, uel Halitcarius, auspicatus episcopale officium anno 817. Anno sequenti, rogatus ab Elefante, quem Magnus rex Carolus eius propinquus monasterio Cellensi, seu S. Gisleni prefecerat, consecrauit oratorium, in quo iacebat, honorificentius nuper edificatum; quod occasio fuit sacri corporis e terra leuandi. »ueniens enim episcopus dixit non debere illud  benedici, manente intus alicuius sancti corpore, aut aliquibus sanctorum reliquiis . . . . . Benedicta est itaque basilica in honore apostolorum Petri et Pauli atque ceterorum sanctorum uIII Kalendas Augusti, tempore Ludouici regis, prolis inclyti Caroli. Sciscitato deinde episcopo abbas quid de sacrosancto corpore fieri deberet, respondisse fertur episcopus: Quiescat illic sanctus, donec Dei pietas dignetur patefacere eius merita manifestius cunctis hominibus.«

Anno 822, Ebo, Rhemensis archiepiscopus, Romam profectus, a Paschale papa obtinuerat licentiam Euangelium predicandi gentibus septentrionatibus,  cum Halitgario Cameracensi episcopo. Itaque sub initium huius anni assumpto socio, »cum consilio Ludouici imperatoris, et auctoritate Paschalis Romani pontificis, predicandi gratia, accessit ad terminos usque Danorum, et multos ex eis ad fidem uenientes baptizauit,« inquit Flodoardus.

Ebonem eodem anno reuersum esse in Galliam, et mense Nouembri adfuisse conuentui Compendiensi narrat annalista Laureshamensis, qui tamen de reditu Halitgarii silet: at uerisimile est eum a comitatu sui metropolitani non discessisse. Ebonem autem paulo post aliam fidei predicande causa peregrinationem suscepisse scriptores illorum temporum referunt.

Postquam reuersus est, permisit eleuationem S. Ursmari abbatis Laubiensis e ueteri tumulo. An. 825, in conuentu Parisiis habito de cultu sacrarum imaginum aderat Halitgarius, fuitque unus ex collectoribus sententiarum Patrum de imaginum cultu,  quas nimia festinatione collectas detulerunt ad Ludouicum Augustum, ipse, et Amalarius Treuirorum archiepiscopus, uti docet imperator initio sui commonitorii: »uenerunt, inquit, ad presentiam nostram Halitgarius et Amalarius episcopi uIII Idus Decembris, deferentes collectiones de libris sanctorum Patrum, quas in conuentu apud Parisios habito collegistis.«

Anno 828 idem imperator eum legatum misit Constantinopolim cum Ansfrido, abbate Nonantule, ad Michelem Augustum, a quo hi legati honorifice sunt suscepti, ut nos docent qui gesta Ludouici Pii scriptis mandarunt: missos uero eos putamus ad fedus inter utrumque imperatorem confirmandum, quod etiam legati Michelis nuper a Ludouico apud Compendium postularant.

An. 829, adfuit concilio Parisiensi habito uIII Idus Iunii ab episcopis prouincie Belgice secunde, Lugdumensis secunde, tertie et quarte, ad corrigendos  et reformandos Christianorum mores, maxime ecclesiasticorum uirorum, regum, et principum. Adfuit anno 831, S. Moaboli olim S. Fursei discipuli, translationi; cuius corpus ipse et Achardus Nouiomensis episcopus extulerunt in S. Petri basilicam; qua de re Mabillonius sec. II Bened. et in Annal. ad an. 650, n. 4.

Obiit eodem anno 831, die 25 Iunii, conditusque est in monasterio Montis S. Eligii, uir non solum rebus optime gestis, sed etiam scriptis clarus; nempe scripsit opus de uitiis et uirtutibus, remediis peccatorum et ordine uel iudiciis penitentie sex libris absolutum. Quinque priores libros edidit Henricus Canisius tom. u, parte II, legunturque tomo XIu Bibl. Patrum, pag. 906. Sextus, qui est liber penitentialis Ecclesie Rom., insertus est supplemento Canisii, auctore Steuartio, reperiturque inter notas D. Hugonis Menardi ad librum Sacramentorum S. Gregorii Magni, tom. III ipsius Operum noue edit.





OBSERuATIO I. BASNAGII DE HALITGARII SUBSEQUENTE PeNITENTIALI LIBRO.

 I. Penitentialium libellorum frequens fuit usus seculis medie etatis: dicuntur penitentiales libri qui penas explicant unicuique crimini secundum canones infligendas. Cum persecutio Deciana seuiret, lapsi Christiani alii ad communionem festinabant, alii de commissa idololatria uIX dolebant. Pace restituta, in unum conuenerunt episcopi, temperamentum  salubri moderatione librantes, ita ut nec in totum pax lapsis denegaretur, nec tamen censura euangelica solueretur: ea ratione Cypriani epistole uelut penitentialem librum conficiunt. Anteriores illos multo autumat Morinus quod canones apostolorum aut uetustiores aut ab ipsis apostolis confectos credat: quod nequaquam uerum est.  Barbaris Pontum uastantibus, nefanda cum ipsis scelera perpetrauerant Christiani: consultus ea de re Gregorius Thaumaturgus epistolam qua penitentie mo los doceret ad eos mandauit. Diocletianea persecutione cessante postulauit eadem necessitas ut episcopi uel concilia nouas leges sancirent; id fecit Petrus Alexandrinus; postea concilium Ancyranum subsecuta sunt alia a Basilio et conciliis decreta, pro libitu Ecclesiarum uarie obseruata. Sed tamen nullus fuit liber Penitentialis auctoritate publica sancitus.

II. Seculo septimo, labascente ueteri disciplina, alie leges fuerunt promulgande: id tentauit Beda, uel Egbertus Eboracensis episcopus: id ipsum confecit Theodorus Cantuariensis, qui Greca, ut pote Grecus, intelligebat. Sed priores illi libri Anglis usitati ab aliis forsan et Gallis presertim desiderabantur. Habuerunt nono seculo presbyteri Galli opuscula, ad quorum normam plectebantur penitentes.  Attamen ita confusa erant iudicia penitentium in presbyterorum opusculis, atque ita diuersa et inter se discrepantia et nullius auctoritate suffulta, ut uix possent discerni  .« Mouit ea necessitas Ebbonem uirum tunc temporis celeberrimum, ut amicum sibi Halitgarium Cameracensem episcopum impelleret ad canones ueterum describendos et uelut nouum Penitentiale conficiendum, ne dum diuersimode de uno eodemque peccato statuerent presbyteri, sepius imperiti, turbaretur Ecclesia. Hoc igitur opus in gratiam amici et Ecclesie confecit Halitgarius.

III. Annum quo scripsit diuinare uix possis. Ante uel circa 830 illud opus edidisse contendit Morinus; quia tunc Ebbo ob nefandam in Ludouicum imperatorem coniurationem depositus est. Aliud erat inuictissimum argumentum, Halitgarium scilicet e uiuis excessisse anno 831, ad episcopatum promotus est anno 816. Hac ratione fulti illud opus multo citius quam credidit uir doctissimus, proditum fuisse  arbitramur. Halitgarius anno 823 ad Danos religionis propagande causa profectus est cum Ebbone: eodem anno reuersus Compendiensi conuentui interfuit.  Anno 825 a synodo Parisiensi delegatus sententias Patrum de imaginibus collegit. Eodem anno forsan, aut superiori, canones de penitentia excerpsit, excitante Ebbone Rhemensi, cum quo amicitia iungebatur. Saltem uix potuit serius illud elaborare; quippe in Orientem ab eo tempore missus est a Ludouico ad Michelem Grecorum imperatorem. Inde rediit anno 829 et obiit an. 831: non ergo potuit circa annum 835 huic opusculo incumbere.

Iu. Sex libros de uitiis et uirtutibus Halitgarium elucubrasse testantur tum Flodoardus Historie Rhemensis l. II, c. 19, tum Baldricus in Chronico Cameracensi. Sed in omnibus codicibus deerat sextus liber: ideoque quinque tantum uulgauit Canisius: sed post editas illius Antiquas lectiones incidit Stewartius in sextum illum librum, Penitentiale Romanum continentem, ediditque eum cum prefatione Halitgarii. Edidere postea tum Menardus, tum Morinus, et nos ad calcem Halitgarii ex Stewarteio  et Morino reposuimus. An uero ab Halitgario reuera sit descriptus liber ille, merito dubitamus; quinque enim a se editos libros ipse profitetur.

u. Habet Halitgarius in libris prioribus precepta ad uirtutem utilissima. Sed pro more seculorum illorum, nichil ex se profert. Ex ueterum scriptis compilate sunt omnes ille sententie, quas in unum collegit.

uI. Complectitur Penitentiale Romanum leges quasdam plectendis peccatoribus destinatas. uix tamen credam esse genuinum Ecclesie Romane Penitentiale. Saltem plurima ab Halitgarii temporibus addita fuisse nemo negabit, cum aliqua indicauerint scriptores recentiores que in eo non deprehenduntur: nec dicas abbreuiatum fuisse ab Halitgario maius opusculum; id enim non innuit, sed penitentialem librum qualem de scrinio Ecclesie Romane assumpserat descripsit. Deinde codex ex quo desumptus est ille sextus liber Halitgarii, teste Morino qui illum attente oculis lustrauerat, non superat  quingentos annos; unde noua de auctoritate illius libri oriuntur dubia. Denique in eo laudantur decretales false que tunc in lucem prodire ceperunt.





HALITGARII EPISCOPI CAMERACENSIS DE uITIIS ET uIRTUTIBUS ET DE ORDINE PeNITENTIUM LIBRI QUINQUE.






In nomine Domini,

Reuerendissimo in Christo fratri ac filio HALITGARIO episcopo, EBO indignus episcopus salutem.

Non dubito tue notum esse caritati, quanta nobis ecclesiastice discipline, quantisque nostrorum necessitatibus subditorum, et insuper mundalium oppressionibus, quibus quotidie agitamur, cura constringat.  Idcirco, ut tecum contuli, ex Patrum dictis, canonum quoque sententiis, ad opus consacerdotum nostrorum excerpere Penitentialem minime ualui: quia animus, dum diuiditur per multa, fit minor ad singula. Et hoc est quod hac in re me ualde sollicitat quod ita confusa sunt iudicia penitentium in presbyterorum nostrorum opusculis, atque ita diuersa, et  inter se discrepantia, et nullius auctoritate suffulta, ut uix propter dissonantiam possint discerni. Unde tit ut concurrentes ad remedium penitentie, tam pro librorum confusione, quam etiam pro ingenii tarditate, nullatenus eis ualeant subuenire. Quapropter, carissime frater, noli te ipsum nobis negare, qui semper in diuinis ardenti animo disciplinis, ac solerti cura Scripturarum meditationibus, perfectissimo otio floruisti. Arripe, queso, sine excusationis uerbo huius sarcine pondus, a me quidem tibi impositum, sed a Domino, cuius onus leue est, leuigandum. Noli timere, neque formides huius operis magnitudinem, sed fidenter accede; quia aderit tibi, qui dixit: Aperi os tuum, et ego adimplebo illud. Scis enim optime paruis parua sufficere, nec ad mensam  magnatorum, pauperum turbam posse accedere. Noli tue deuotionis nobis subtrahere scientiam. Noli accensam in te sub modio ponere lucernam, sed precelso eam superponere candelabro, ut luceat omnibus, qui in domo Dei sunt fratribus tuis, et profer nobis ueluti scriba doctus, quod accepisti a Domino. Aderit tibi huius laboris itinere illius gratia, qui duobus discipulis euntibus, tertium se socium addidit in uia, et aperuit illis sensum, ut sanctas intelligerent Scripturas. Spiritus paraclitus, omni ueritatis doctrina, et  perfecta caritatis scientia tua resplendeat pectora, carissime frater. uale.

Domino et uenerabili Patri in Christo EBONI archiepiscopo, HALITGARIUS minimus Christi famulus salutem.

Postquam, uenerande Pater, directas beatitudinis uestre accepi litteras, quibus me hortari dignati estis, ne mentis acumen inerti torpentique otio submitterem, sed cognitioni ac meditationi quotidie sacre Scripture me uigilanter traderem, et insuper, ex sanctorum Patrum, canonumque sententiis, Penitentialem in uno uolumine aggregarem: durum quippe mihi et ualde difficile, tremendumque hoc quoque fuit imperium, ut hanc susciperem sarcinam, quam a prudentibus cognosco relictam. Multumque  renisus sum uoluntati uestre, non uelut procaciter durus, sed proprie infirmitatis admonitus. Hac etenim cura sollicitus necessarium duxi, ut aliquandiu me a scribendi temeritate suspenderem. Sed quia sicut perpendi iniuncti operis difficultatem, ita et iniungentis auctoritatem; nec uolui, nec debui usquequaque resistere: certus quia imbecillitatem meam multo amplius uestra adiuuaret precipientis dignitas, quam aggrauaret mee ignorantie difficultas. ualete.




PRAEFATIO DE PeNITENTIAE UTILITATE.


 Quamuis originalia, in baptismatis munere, gratia Mediatoris cuncta aboleri ueraciter credantur peccata: quia sufficit illa sola spiritalis regeneratio; attamen cum uentum fuerit ad etatem que preceptum iam capit, et subdi potest legis imperio, suscipiendum est bellum contra uitia, et gerendum acriter, ne iterum reducatur ad damnabilia peccata. Paucissimi autem sunt tante felicitatis, ut ab ipsa ineunte adolescentia, nulla damnabilia peccata committant, uel in flagitiis, uel in facinoribus, uel in homicidiis, uel in nefarie cuiusquam impietatis errore: sed magna spiritus largitate necessarium est opprimere quidquid in eis potest, aut potuit carnalis delectatio dominari. Tunc itaque uicta uitia deputanda sunt, cum Dei amore uincuntur, quem nisi  Deus ipse non donat, nec aliter, nisi per Mediatorem Dei et hominum Iesum Christum, qui factus est particeps mortalitatis nostre, ut nos participes faceret diuinitatis sue. uerumtamen, in graui iugo quod positum est super filios Adam, a die exitus de uentre matris eorum usque in diem sepulture in matrem omnium, et iam hoc malum miserabiliter reperitur. Ideoque sobrii simus, atque intelligamus hanc uitam de peccato illo nimis nefario quod in paradiso perpetratum est, factam nobis esse penalem; totumque quod nobiscum agitur, non pertinere nisi ad noui seculi hereditatem nouam: ut hic pignore accepto, illud, cuius hoc pignus est, suo tempore  consequamur. Sed quomodo filii Dei, quandiu mortaliter uiuunt, cum morte confligunt: et sic, spiritu Dei excitantur, et tanquam filii Dei proficiunt ad Dominum: ut etiam Spiritu sancto, aggrauante corpore corruptibili, tanquam filii hominum, in quibusdam humanis motibus deficiant ad seipsos, et ideo peccent. Interest quidem quantum, neque enim omne peccatum crimen est, sed omne crimen peccatum est. Sanctorum itaque hominum uitam, qua in hac morte uiuitur, sine crimine inueniri posse, sine peccato autem nunquam, ut ait: Si dixerimus quia peccatum non habemus, nos ipsos seducimus, et ueritas in nobis non est. Unum tamen pro altero consueuit ponere Scriptura. In actione autem penitentie, ubi tale commissum est crimen, ut is a Christi corpore,  qui commisit, separetur, non tam consideranda est mensura temporis quam doloris, Cor autem contritum et humiliatum Deus non spernit. Sane quia plerumque dolor alterius cordis occultus est alteri, recte constituuntur tempora penitentie ab his qui presunt Ecclesiis, ut satisfiat etiam Ecclesie, in qua remittuntur peccata. Ergo, cum tanta est plaga peccati, ut medicamenta corporis et sanguinis Domini sint differenda, auctoritate antistitis debet se quisque ab altario remouere ad agendam penitentiam, et eadem auctoritate reconciliari; hoc est enim corpus et sanguinem Domini indigne accipere, si eo tempore accipiat quo penitentiam debet agere. Nam ipsa penitentia.  quando digna est causa ut secundum morem Ecclesie agatur, plerumque infirmitate non agitur: quia et pudor timor est displicendi, dum plus delectat hominem existimatio quam iustitia qua se quisque humiliat penitendo. Meminerit ille, quicunque est, quia Deus superbis resistit, humilibus autem dat gratiam. Quid enim est peruersius, quidue infelicius, quam de ipso uulnere, quod latere non potest, non erubescere, et de ligatura plus erubescere? Nemo arbitretur propterea se consilium salubre huius penitentie debere contemnere; quia aduertit forte nouitque ad altaris sacramenta accedere, quorum non ignorat talia crimina apud se retinere. Corriguntur enim multi, ut Petrus: multi tolerantur, ut Iudas. Multi nesciuntur, donec ueniat Dominus, et  illuminet abscondita tenebrarum, et manifestet cogitationes cordium.

Nos uero quemquam a communione prohibere non possumus, quamuis hec prohibitio nondum sit mortalis, sed medicinalis: nisi aut sponte confessus: aut in aliquo siue seculari, siue ecclesiastico iudicio accusatum atque conuictum. Plerique autem attendunt multos in ipsis honoribus ecclesiasticis, prepositorum et ministrorum non congruenter uiuere sermonibus et sacramentis, que per eos populis ministrantur. O miseros homines, quibus [a 1Kb] intuendo Christum obliuiscuntur: qui et tanto ante predixit, ut legi Dei potius obtemperetur, quam imitandi uideantur illi, qui que dicunt non faciunt, et traditorem suum tolerans usque in finem, etiam ad euangelizandum  cum ceteris misit. Aliquis forte desperatus dicat: Ego iam baptizatus in Christo, a quo omnia peccata preterita mihi dimissa sunt, uilis factus sum, nimis iterans uias meas, et canis horribilis oculis Dei conuersus ad uomitum suum. Quo abibo a spiritu eius, et a facie eius quo fugiam? Quo frater? nisi ad eius misericordiam penitendo, cuius potestatem peccando contempseras. Quidquid enim feceris, quecunque peccaueris, adhuc in uita es; unde te omnino auferret, si sanare nollet.

Oportet igitur ad penitentiam accedere cum omni fiducia, et ex fide credere indubitanter penitentia aboleri posse peccata, etiamsi in ultimo uite spiritu commissa peniteat, et publica lamentatione peccata prodantur: quia propositum Dei, quo decreuit saluare  quod perierat, stat immobile, et ideo, quia uoluntas eius non mutatur, siue emendatione uite, si tempus conceditur, siue supplici confessione, si continuo uita excuditur, uenia peccatorum fideliter presumatur ab illo, qui non uult mortem peccatoris, sed ut conuertatur a perditione penitendo, et saluatus miseratione Dei uiuat. Certissime sunt et fidelissime claues Ecclesie, quibus quodcunque in terra soluitur, etiam in celo solutum promittitur.

Hec dicta sunt de publica satisfactione, qua quisque humiliando se, non solum coram Ecclesia, que habet clauem regni celorum, in qua fit remissio peccatorum.

 Secreta quoque satisfactione solui mortalia crimina non negem; mutato prius seculari habitu, et indefesso religionis studio, per uite correctionem, et iugi, imo perpetuo luctu, miserante Deo, ita duntaxat ut contraria pro his que penitet agat. Quotidiana uero leuiaque peccata, sine quibus hec uita non ducitur, Dominica oratione purgantur, quorum est dicere: Pater noster, qui es in celis, et reliqua. Ubi dicitur: Dimitte nobis debita nostra; quia ipsa eleemosyna est, ueniam homini petenti ignoscere. Unde Dominus ait: Date eleemosynam, et omnia munda sunt uobis.

Multa igitur genera sunt eleemosynarum, que cum facimus, adiuuamur, ut dimittantur nostra peccata, sed ea nichil est maius, quam   ex corde dimittimus quod in nos quisque peccauit.

Sunt autem quedam peccata que putantur leuissima, nisi in Scripturis demonstrarentur opinione grauiora. Quis enim dicentem fratri suo, Fatue, reum gehenne putaret, nisi ueritas diceret? Aut quis estimaret quam magnum esse peccatum, dies obseruare, menses, et annos, et tempora, sicut obseruant qui certis diebus, siue mensibus, siue annis, uolunt uel nolunt aliquid inchoare, nisi Apostolus diceret: Timeo uos, ne sine causa laborauerim in uobis.

Quam multa sunt alia peccata, siue in loquendo de rebus et negotiis alienis que ad te non pertinet: siue in uano cachinno, siue in ipsis escis,  que ad necessitatem huius uite parantur, in quibus est auidior appetitus; siue in uendendis et emendis rebus: caritatis et utilitatis uota peruersa.

Sunt et alia huiuscemodi peccata, que fiunt uerborum offensionibus, et cogitationum, Iacobo dicente apostolo: In multis enim offendimus omnes. Oportet quotidie crebroque exoremus ad Dominum, atque dicamus: Dimitte nobis debita nostra, nec in eo quod sequitur mentiamur: sicut et nos dimittimus debitoribus nostris: pro quibus etiam sacrificia eleemosynarum et ieiuniorum pro uiribus offerre non cesset.

Pro illis ergo peccatis que legis decalogus continet, et de quibus Apostolus ait, quod neque auari,  neque rapaces, neque adulteri, neque masculorum concubitores, etc., quoniam qui talia agunt, regnum Dei non possidebunt. Illa actio penitentie subeunda est, in qua maiorem in se quisque seueritatem debeat exercere, ut a seipso iudicatus, non iudicetur a Domino: que actio penitentie tunc erit perfecta et acceptabilis, si ascenderit homo aduersum se tribunal mentis sue, et constituerit se ante faciem suam, ne hoc ei postea fiat, sicut comminatur Deus peccatori, atque ita constituto in corde iudicio, adsit accusatrix cogitatio, testis conscientia, carnifex timor: deinde sanguis anime confitentis per lacrymas profluat. Postremo in conscientia sua se indignum  iudicet participatione corporis et sanguinis Domini. uersetur ante oculos imago futuri iudicii, ut, cum alii accedunt ad altare Dei, quo ipse non accedit, cogitet quam sit contremiscenda pena qua, percipientibus aliis uitam eternam, alii in mortem precipitantur eternam.

Mensuram autem temporis in agenda penitentia idcirco non satis attente prefigunt canones pro unoquoque crimine, sed magis in arbitrio antistitis relinquendum statuunt, quia apud Deum non tam ualet mensura temporis quam doloris. Nec abstinentia tantum ciborum, sed mortificatio potius uitiorum.

Propter quod tempora penitentie, fide et conuersatione penitentium abbreuianda precipiunt, et negligentie  protelanda. Exstant tamen pro quibusdam culpis modi penitentie in canonibus impositi, iuxta quod cetere perpendende sunt culpe: cum sit facile per eosdem modos uindictam et censuram canonum estimare.

Hanc autem epistolam nemo quidem existimet meam: ne illi pro paruitate nominis mei uilescat.  Sed sciat a maioribus nostris ex sanctorum sententiis esse collectam: a me quidem excerptam, ne nimia prolixitate negligentibus lectoribus fastidium generaret.

Libellum de uitiis octo principalibus, eorumque remediis: quem in libris Gregorii, Augustini, nec non Prosperi excerpsimus, in capite preponimus, post prefationem hanc, quam excerpsimus.

Secundus quidem libellus continet de uita actiua et contemplatiua pauca capitula, nec non et principalium uirtutum nomina. Ipsa quidem ex sanctorum Patrum dictis collecta. Quorum nomina cuius sunt sententie, [a 1Kb] in marginibus posuimus, propter prolixitatem uitandam repetendorum nominum:  et ne aliquis inuidus nobis uocitaret compilatorem.

Tertius de ordine penitentium, cum nominibus, unde sumptus est, conciliorum.

Quartus uero de iudiciis laicorum.

Quintus de ordinibus clericorum, et de regulis, si deuiauerint, ipsorum.



LIBER PRIMUS.



CAPUT PRIMUM. De octo principalibus uitiis, et unde oriuntur.


Paradisi gaudiis postquam expulsum est genus humanum, [a 1Kb] octo criminalia in filios Ade originaliter dominantur uitia. Que nisi per gratiam Saluatoris ac baptismi renouationis minime abolenda credamus. Unde beatus [b 1Kb] Gregorius in expositione Iob loquitur. uitia quippe tentantia, que inuisibili contra nos prelio [c 1Kb] repugnanti super se superbie militant: alia more ducum preeunt, alia more exercitus subsequuntur.

Ipsa namque uitiorum regina superbia, cum deuictum plene cor ceperit, mox illud septem principalibus uitiis, quasi quibusdam suis ducibus deuastandum tradit: quos uidelicet duces exercitus sequitur,  quia ex eis procul dubio importune uitiorum multitudines oriuntur. Quod melius ostendimus, si ipsos duces atque exercitus, ut possumus, enumerando proferamus.

Radix quippe cuncti mali superbia est: de qua, Scriptura attestante, dicitur: Initium omnis peccati superbia. De hac quoque uirulenta radice, septem principalia uitia proferuntur: scilicet, inanis gloria, inuidia, tristitia, auaritia, uentris ingluuies, luxuria. Nam quia his septem superbie uitiis nos captos doluit, idcirco Redemptor noster ad spiritualis liberationis  prelium, Spiritu septiformis gratie plenus uenit. Sed habent contra nos hec singula exercitum suum.

Nam de inani gloria hec oriuntur: inobedientia, iactanctia, hypocrisis, contentiones, pertinacie, discordie, et nouitatum presumptiones.

De inuidia nascitur odium, susurratio, detractatio, exsultatio in aduersis proximi, afflictio autem in prosperis.

De ira proferuntur rixe, tumor mentis, contumelie, clamor, indignatio, blasphemie.

De tristitia nascitur malitia, rancor, pusillanimitas, desperatio, torpor circa precepta, uagatio mentis erga illicita.

De auaritia oriuntur proditio, fraus, fallacia, periuria,  inquietudo. Et contra misericordiam obdurationes cordis.

De uentris ingluuie propagatur inepta letitia, scurrilitas, immunditia, multiloquium, hebetudo sensus circa intelligentiam.

De luxuria generatur cecitas mentis, inconsideratio, inconstantia, precipitatio, amor sui, odium Dei, affectus presentis seculi, horror autem uel desperatio futuri.

Quia ergo septem principalia uitia tantam de se uitiorum multitudinem proferunt: cum ad cor ueniunt,  quasi subsequentis exercitus cateruas trahunt. Ex quibus uidelicet septem quinque spiritualia, duoque carnalia sunt. Sed unumquodque eorum tanta sibi cognatione iungitur ut non nisi unum de altero proferatur. Prima namque superbie soboles inanis est gloria: que dum oppressam mentem corruperit, mox inuidiam gignit. Quia nimirum dum uani nominis potentiam appetit, ne quis hanc alius adipisci ualeat, tabescit.

Inuidia quoque iram generat. Quia quanto interno liuoris uulnere animus sauciatur, tanto etiam mansuetudo tranquillitatis amittitur. Et quia quasi dolens membrum tangitur, idcirco opposite actionis manus uelut grauius pressa sentitur.

Ex ira quoque tristitia oritur. Quia turbata mens,  quo in ordine se concutit, eo addicendo confundit. Et cum dulcedinem tranquillitatis amiserit, nichil hanc nisi ex perturbatione subsequens meror pascit.

Tristitia quoque ad auaritiam dirigitur. Quia dum confusum cor bonum letitie intus amiserit, unde consolari debeat, foris querit. Et tanto magis exteriora bona adipisci desiderat, quanto gaudium non habet, ad quod intrinsecus recurrat.

Posthec uero duo carnalia uitia, id est uentris ingluuies et luxuria, supersunt. Sed cunctis liquet quod de uentris ingluuie luxuria nascitur, dum in ipsa distributione membrorum uentri genitalia [a 1Kb] subnixa uideantur. Unde dum unum inordinate reficitur,  aliud procul dubio ad contumelias excitatur.

Bene autem duces exhortari dicti sunt, exercitus ululare, qua prima uitia decepte menti quasi sub quadam ratione se inserunt; sed innumera, que sequuntur, dum hanc et omnem insaniam pertrahunt, quasi bestiali clamore confundunt.



CAPUT II. De uitio superbie.

Consideremus ergo que cause precedant, quas uitia subsequantur. Ait enim Prosper [b 1Kb] : »Quod, ut credibilius uideatur, Scriptura diuina consulta respondeat.« Unde quesita protulit, dicens: Initium omnis peccati superbia. Non alicuius, sed omnis peccati: quomodo non solum peccatum est ipsa;  sed etiam [c 1Kb] nullum peccatum fieri potest, aut potuit, uel poterit sine ipsa. Siquidem nichil aliud omne peccatum nisi Dei contemptus est, quo eius precepta calcantur. Denique ipse diabolus inuentor superbie, per ipsam de celestibus corruit, quem Deus fecerat sine ullo peccato. Et hec est omnium malorum causa. Hinc est quod idem primus homo, superbi spiritus elatione corruptus, omnem posteritatem suam, que in illo radicaliter fuit, necessitati corruptionis ac mortalitatis addixit. De quo dixit Apostolus: Per unum hominem peccatum intrauit in  mundum, et per peccatum mors, et ita in omnes homines pertransiuit.« Superba uoluntas facit Dei precepta contemni, et ex angelis demones fecit.

Quapropter audiant superbi: quia sunt omnia transitoria que ambiuntur, et eterna que perduntur. Et illud: Omnis qui se exaltat, humiliabitur. Et iterum: Quid superbit terra, et cinis? Et illud: Ante ruinam exaltabitur spiritus. Et: Deus alta a longe cognoscit. De eorum quoque capite diabolo scriptum est: Ipse est rex super omnes filios superbie.

[d 1Kb] »Iam nunc uideamus quibus indiciis possit superbia deprehendi.« Unde paulo post sequitur: »Habitus quoque et incessus pedum superbos ostendunt: quorum erecta ceruix, facies torua, truces oculi,  et sermo terribilis, nudam superbiam clamant; humana iura, diuinaque confundunt: honoribus intumescunt, aliena rapiunt, et seipsos superbie corrupti morbo non capiunt. Est enim et occulta superbia, que proficientes aliquantulum occulte captiuat: quos in profundum malorum fraudulenta dominatione precipitat: et ne unquam possint exsurgere, iugiter calcat. Inde est, quid hi quos superbe mentis tabes purulenta corruperit, seniorum suorum non obseruant imperata, sed iudicant. De suis negligentiis obiurgati, aut rebellant, aut murmurant: de loco superiori deceptant, preferri se melioribus affectant, suas sententias procaciter iactant, non seruant in obsequio reuerentiam. Hec sunt superbie tumoris indicia, quibus Deus offenditur, et his  malis diabolus pastus exsultat.«



CAPUT III. De remedio superbie.

Humilitas, uirtutum omnium mater, penitus conterit superbiam, quemadmodum Scriptura testatur: Omnis qui se humiliat, exaltabitur. Et: Gloriam precedit humilitas. Et iterum: Ad quem respiciam, nisi ad humilem, et quietum, et trementem sermones meos? Et: Deus humilia respicit. [e 1Kb] Unde Gregorius inquit: Dicatur ergo humilibus, quia dum se deiiciunt, ad Dei similitudinem ascendunt. Et: Quid humilitate sublimius? que dum se in ima deprimit, auctori suo manenti super summa coniungitur. Est tamen aliud quod in eis debeat caute pensari, quia sepe quidem humilitatis decipiuntur  specie. Quidam uero elationis sue ignorantia falluntur: idcirco oportet omnes sollicitos esse, ut macule superbie imbribus lacrymarum deleantur, et contritio cordis, et humilis spiritus, omnem fomitem uitiorum excludat: et qui proximis lesionem intulit, uenie satisfactione reconciliet, rapinam pauperum misericordia largitatis diluat: eisque quibus iniuste abstulit, si quid potest, misericorditer reddat: et insuper eleemosynarum fructus minime negligat: aliisque bonis operibus uitam suam corrigendo apud Domini misericordiam studiose perquirat,  sicut scriptum est: Miserere anime tue placens Deo. Idcirco temporis mensuram in agenda penitentia pro unoquoque crimine non prefigunt canones, sed magis in arbitrio antistitis relinquendum statuunt. Quia apud Dominum non tam ualet mensura temporis quam doloris, nec abstinentia tantum ciborum quam mortificatio uitiorum.



CAPUT Iu. De uitio inanis glorie.

[a 1Kb] Inanis namque gloria deuictum cor quasi ex ratione solet exhortari, cum dicit: Debes maiora appetere: ut qua potestate uolueris multos excedere, eo etiam ualeas et pluribus prodesse. Sed Scriptura e contra signum uanitatis ostendit dicens:

[b 1Kb] Est enim uanitas inflata quedam circa delectationes  uarias animi languentis affectio, potiendi honoris auida simul et nescia, morbo excellentie inanis afflata, caua, morbida, turbulenta, animorum leuium domina, male fundatis omnibus blanda, repugnantibus fumea, capiendis seductoria, captis inuicta: simulatio quedam uirtutum [c 1Kb] , appetitio dignitatum, dulcis miseris, amara perfectis: cui seruiunt tumidi, sub qua iacent elati, qui se de operibus quorum sibi conscii non sunt turpiter iactant, qui se ab omnibus predicari per nefas affectant. Qui sanctos uiros sui deprecatione [d 1Kb] depreciant. His, et similibus delinitos uanitas premit, nec eos morbum suum sentire, aut ad medicum uenire permittit. Et quid est, ad medicum uenire, nisi infirmum suas infirmitates cognoscere? tantumque eos  ardor humane laudis inflammat, ut laboriosa opera, que populus admiretur, et quibus fama diffunditur, sine labore suscipiant, et libenter exerceant. Inde est quod ieiunare, abstinere, uigilare, ecclesiam frequentare, uel psallere, cum hec omnia sine labore non faciant, etiam cum delectatione faciunt, [e 1Kb] ut ab hominibus, quibus placere, non Deo, desiderant, uideantur. Unde ueritas ait: Amen dico uobis, receperunt mercedem suam.



CAPUT u. De remedio inanis glorie.

Apostolica sententia in medio est proferenda, qua dicitur: Quid enim habes, quod non accepisti: et si accepisti, ut quid gloriaris, quasi non acceperis? Huius enim morbi est medicina salutis, recordatio  diuine bonitatis, per quam omnia bona nobis collata sunt, que habere uidemur. Etiam et perpetua ipsius Dei caritas: in cuius laudem omnia agere debemus, quidquid boni in hoc seculo operemur: et magis desiderare a Deo laudari in die retributionis eterne, quam ab homine mortali quolibet, in huius transitorie uite. Hoc quoque inanis glorie uitium, ut iam diximus, lacrymarum fletibus est abolendum, cum ceterorum actibus bonorum operum. Quia in cunctis que agimus necesse est ut  consideratio proprie infirmitatis deprimat, ne hec ante occulti arbitri oculos tumor uane laudis exstinguat.



CAPUT uI. De uitio inuidie.

Inuidia quoque deuictum cor quasi ex ratione solet exhortari, cum dicit: In quo illo, uel illo minor es? cur ergo eis uel equalis, uel superior non es? quanta uales que illi non ualent? Non ergo tibi, aut superiores esse, aut etiam equales debent. [f 1Kb] Apostolica aduersus hoc clamat sententia: Inuidia siquidem diaboli mors intrauit in orbem terrarum.

[g 1Kb] Inuidus certe, qui alienum bonum, suum facit inuidendo supplicium: nulla uidetur ad inuidum concupiscentia prouocari, sed tantum superbie morbo  uexari: quo sibi iugiter ingemiscit meliorem, cui inuidet, anteferri. Ac per hoc sequitur diuinum munus in homine, cum potius amari homo debeat pro sui meriti sanctitate. Tantos enim inuidus habet iusta pena tortores, quantos inuidiosus habuerit laudatores. Nihil infelicius potest esse inuidia, que alienis torquetur bonis. Unde igitur bonus proficit, inde inuidus contabescit. Inuidia sensum mordet, pectus urit, mentem affligit. Qui autem inuidet, diabolo similis est, qui per inuidiam hominem de paradisi felicitate deiecit.

 Quantum eis bonum corrumpat inuidia miserabiliter est intuendum: cum quidquid boni fieri uel dici a sanctis audierint, uel omnino non credunt, aut res bene gestas in malum male interpretando  conuertunt. Omne malum quod de illis mendax fama iactauerit, statim tanquam si ipsi uiderint, credunt.

 Et dum liuorem a corde non proiiciunt, ad apertas operum nequitias deuoluuntur: quia a se incipit omnis tractatus malus, et priusquam noceat alteri, ipse sibi parat exitium. Namque ex hoc uitio oriuntur homicidia. Nisi enim Cain inuidisset acceptam fratris hostiam, minime peruenisset ad exstinguendam uitam.



CAPUT uII. De remedio inuidie.

Apostolus terribiliter comminatur, dicens: Qui odit fratrem suum, homicida est; et, qui inuidet fratri  suo, in tenebris est, et in tenebris ambulat. Unde si huic uitio ualenter resistere cupimus, caritatem Deo exhibeamus et proximo, de corde puro, et conscientia bona, et fide non ficta; et facile peccato resistimus, si bonis omnibus abundamus; seculi blandimenta contemnimus, et omnia que difficilia sunt humane fragilitati uel aspera, etiam cum dilectione perficimus, si hec precepta dilectionis custodimus.

 Attamen ordinem dilectionis illi peruertunt,  nec modum diligendi custodiunt: qui aut mundum, qui contemnendus est, diligunt; aut corpora sua minus diligenda, diligunt: aut proximos non sicut se ipsos, aut Deum plus quam se ipsos forte non diligunt. Proximos autem tunc diligimus sicut nos, si non propter aliquas utilitates nostras, non propter sperata beneficia uel precepta, sed propter hoc tantum quod sunt nature nostre participes, diligamus. Quapropter hec est proximi tota dilectio, ut bonum quod tibi conferri uis, uelis et proximo. Potest itaque homo alterius bonum suum facere, dum amat in alio quod ipse non facit.

 Ira etiam deuictum cor quasi ex ratione solet exhortari, cum dicit: Que erga te aguntur, equanimiter ferri non possunt: hec imo patienter  tolerare, peccatum est: quia si non eis cum magna exasperatione resistitur, contra te deinceps sine mensura cumulantur.

Apostolica contra hec respondet sententia: Sol non occidat super iracundiam uestram. Unde et ueritas dicit quia omnis qui irascitur fratri suo, reus erit iudicio. Et: si non dimiseritis unusquisque fratri suo de cordibus uestris, nec Pater uester celestis dimittet uobis delicta uestra. Nam si irasci fas non est, aut dicere racha, aut fatue, multo minus est licitum tenere aliquid animo, ut in odium indignatio conuertatur. Est enim ira mentis furor: que si in corde infigitur, omnem eximit prouidentiam ab eo facti: nec iudicium recte discretionis inquirere, nec honeste contemplationis uirtutem, nec consilii  poterit habere maturitatem. Sed omnia per precipitium quoddam facere uidetur. Ex qua nascitur homicidium.

 Dicendum quippe est impatientibus: quia dum frenare spiritum negligunt, per multa etiam que non appetunt iniquitatum abrupta rapiuntur. Quia uidelicet mentem impellit furor quo non trahit desiderium, et agit commota, uelut nesciens, unde post doleat, sciens. Per hoc quoque impatientie uitium plerumque mentem arrogantie culpa transfigit: quia dum despici in mundo hoc quisque non patitur; bona, si qua bona sibi occulta sunt, ostendere conatur, ac per impatientiam, usque ad arrogantiam deducitur.



CAPUT IX. De remedio ire.


Patientia namque furorem, omneque ire uitium cum recordatione mandatorum Dei superare noscitur: cum uirtutum omnium mater caritas ad memoriam reuocatur, quia impatientie uitium minime oritur, nisi uirtutum mater caritas amputetur. Scriptum quippe est: Charitas patiens est. Igitur cum minime est patiens, caritas in eo non est.

 Per hoc quoque ire uitium, ipsa uirtutum nutrix doctrina dissipatur. Unde scriptum est: Doctrina uiri per patientiam noscitur. Tanto ergo quisque minus ostenditur doctus, quanto minus conuincitur patiens. Scriptum est enim: Melior est patiens uiro forti, et qui dominatur animo suo, expugnatore  urbium. Unde ueritas electis suis dicit: In patientia uestra possidebitis animas uestras. Custodem igitur conditionis nostre patientiam Dominus esse monstrauit: qui in ipsa nos possidere nosmet ipsos docuit. Unde et alibi dicit: Diligite inimicos uestros: benefacite his qui oderunt uos, et orate pro persequentibus et calumniantibus uos. uirtus itaque est coram hominibus aduersarios tolerare. Sed uirtus coram Deo diligere. Et Paulus apostolus possidere patientiam monuit, cum discipulis hoc preceptum monendo instituit: Omnis, inquit, amaritudo, et ira, et indignatio, et clamor, et blasphemia tollatur a uobis, cum omni malitia. Quia nimirum frustra indignatio, et clamor, et blasphemia ab exterioribus tollitur: si in interioribus  uitiorum mater malitia dominatur. Admonendi sunt igitur patientes, ut cor post uictoriam muniant, ne hostis callidus eo in deceptione postmodum maiori exsultatione gaudeat, quod illa dudum contra rigida colla uictorum calcat. Quisquis hoc uitio ire diu tabefactus deperiit, oportet ut ei rehumiliando satisfaciat cui iratus exstitit, ne coram Deo reus iudicetur: qui non aliter nostra delet facinora, si fratrum a cordibus nostris penitus non amputentur delicta.



CAPUT X. De uitio tristitie.

 Tristitia quoque deuictum cor quasi ex ratione solet exhortari, cum dicit: Quo habes,  unde gaudeas, cum tanta mala de proximis portas? perpende cum quo merore omnes intuendi sunt, qui in tanto, contra te, amaritudinis felle uertuntur. Apostolica aduersus hec dicit sententia: Quis nos separabit a caritate Christi? Tribulatio, an augustia? Et reliqua. Sunt quippe duo genera tristitie: unum salutiferum, aliud uero pestiferum. Tristitia salutaris est, quando animus ex delictorum recordatione contristatur, ut confessionem et penitentiam agere querat, et conuerti ad Deum se toto corde desiderat. Alia igitur huius mundi est tristitia, que mortem operatur anime, nichilque in bono operis desiderio ualet perficere; que perturbat animum, et sepe mittit in desperationem, ac futurorum  spem abstrahit bonorum: cui etiam hoc patienti uitium uite presens nulla est delectatio.



CAPUT XI. De remedio tristitie.

Superatur namque hoc nefas spiritali letitia, et spe futurorum, et consolatione Scripturarum, uel fraterno in spiritali iucunditate colloquio: uel cum ad mentem reducitur, quam parua sunt, que uidentur: sicut scriptum est: Que enim uidentur temporalia sunt. Unde Ecclesiastes dicit: Cuncta subiacent uanitati, et omnia pergunt ad unum locum, quia de terra facta sunt, et in terram pariter reuertentur: que autem non uidentur, eterna sunt.

 Hec uero et his similia loquentes, ac  cogitantes, nichil est aliud quam uitiis omnibus repudium dare, et omne genus tristitie amputare. Ab his ergo tristibus malis ascendendum est ad illa sublimia, quibus proficientium mentes, in spem promerende beatitudinis assurgunt: abdicatisque terrenis, celestia concupiscunt, ubi Deus uidebitur in secula seculorum. Sed quicunque hoc uitio carere desiderat, orationibus frequenter insistat: mortem anime quotidie ante oculos ponat. Et quia omnis caro fenum est, recognoscat misericordiam et bonitatem Dei erga omnes sperantes in se, cum magna consideratione, aut per se meditando aut ab aliis audiendo, ex toto animo considerare non negligat. Pauperibus et peregrinis, uiduis ac pupillis, nec non infirmis et hospitibus, si quid ualet,  misericorditer tribuat, et in ceterorum bonorum operibus non deficiat.



CAPUT XII. De uitio auaritie.

 Auaritia quoque deuictum animum quasi ex ratione solet exhortari, cum dicit: ualde sine culpa est, quod quedam habenda concupiscis, quia multiplicare non appetis, sed egere pertimescis, et quod male alius retinet, ipse melius expendis.

Apostolica contra hec clamat sententia: Quod neque auari, neque rapaces, regnum Dei possidebunt. Unde et Salomon dicit: Auarus non implebitur pecunia: et, Qui amat diuitias, fructus non capiet ex eis. Et iterum: Diuitie conseruate in  malum domini sui; pereunt enim in afflictione pessima. Et paulo post dicit: Auaro autem nichil est scelestius, nichilque iniquius quam amare pecuniam. Et iterum: Cum enim moritur homo, hereditabit serpentes, et bestias, et uermes. Unde et Dominus ait: Facilius est enim camelum per foramen acus transire, quam diuitem intrare in regnum celorum. Et iterum: ue uobis diuitibus, qui habetis consolationem uestram. Et alibi: Non potestis Deo seruire et mammone. Unde Apostolus discipulo de diuitibus dicit: Diuitibus huius seculi precipe, non superbe sapere: neque sperare in incerto diuitiarum. Est namque auaritia, nimia diuitiarum acquirendi, habendi, uel tenendi cupiditas. Unde Gregorius  dicit: Auaritia enim non solum pecunie est, sed etiam altitudinis. Que pestis insaturabilis est, sicut morbus hydropici: quia in bibendo non sitim exstinguit, sed potando succrescit: sic auaritia, quanto magis habet, tanto plus desiderat. Et dum modus non est in habendo, modus illi non erit in desiderando. Ex qua oriuntur inuidia, furta, latrocinia, homicidium et reliqua.



CAPUT XIII. De remedio auaritie.

Dominus enim cuidam querenti, quid faceret ut uitam possideret eternam, respondit: Si uis perfectus esse, uade, et uende omnia que habes, et da pauperibus, et habebis thesaurum in celo. Et alibi:  Si uere diuites esse cupitis, ueras  diuitias amate. Discant igitur diuites quia diuitias quas conspiciunt, tenere nequaquam possunt. Et ideo misericorditer tribuant, unde sibi superflue habere conspiciunt: quia hilarem datorem diligit Deus. Admonendi sunt etiam, qui iam sua misericorditer tribuunt, ut sollicite custodire studeant, ne cum commissa peccata eleemosynis redimunt, adhuc redimenda committant. Ne uenalem Dei iustitiam estiment: si, cum curant pro peccatis nummos tribuere, arbitrentur se posse inulte peccare. Plus namque est anima quam esca: et corpus plus quam uestimentum. Qui ergo escam atque uestimentum pauperibus largitur, sed tamen anima, uel corpus iniquitate polluitur, quod minus est iustitie obtulit, et quod maius est, culpe: sua enim dedit  Deo, et se diabolo.

Iterum admonendi sunt qui aliena rapere intendunt. Audiant quod scriptum est: ue ei qui multiplicat non sua. Profecto enim qui augere opes ambit, uitare periculum negligit: Quoniam radix omnium malorum est cupiditas.

 Unde querendum est, si initium omnis peccati superbia dicitur, quare radix omnium malorum cupiditas affirmetur. Sane, quia cupiditas, atque superbia in tantum, unum est malum; ut nec superbus sine cupiditate, nec sine superbia possit inueniri cupidus. Deinde si quodlibet peccatum perpetrare non possum, nisi mee delectationi consentiam; quod cupiditatis est proprium: et Dei precepta contemnam;  quod est superbie malum: quomodo non ex cupiditate, que est radix omnium malorum: et ex superbia, que initium omnis peccati dicitur, procedit omne peccatum?

uincitur quoque hoc uitium in largitione pauperum, in uisitatione infirmorum, et integumento nudorum, nec non, et si quid iniuste quis abstulit, reddendum est in quadruplum, iuxta sententiam Domini. Et nunquam a corde discedat timor Domini: et insuper fletu ac lacrymis, cum contritione cordis purget indesinenter animam: ne, pro incerto diuitiarum, amittat uitam eternam.

Hucusque de quinque spiritalibus uitiis ex SS. Patrum testimoniis dictum sufficiat. Restat quoque  ut de duobus carnalibus, uidelicet gula atque luxuria, pertractemus.



CAPUT XIu. De uitio uentris ingluuie.

 uentris quoque ingluuies deuictum cor quasi ex ratione solet exhortari, cum dicit: Ad esum Deus omnia mundo condidit: et qui satiari cibo respuit, quid aliud quam muneri concesso contradicit?

 At contra uideamus qualiter illi homines primi commiserint tam grande peccatum, et quod ipsos de paradiso proiecit, in hoc uite penalis exsilium, et in eis originaliter totum damnauit genus humanum. Prohibitum siquidem a Domino fuerat, quod de ligno scientie boni et mali, ne  comederent: sed gule uitio decepti comederunt. Nisi enim comedissent, perpetuo immortales essent, si sub Deo suo uiuentes, preceptum quod acceperunt custodissent. Nec desererentur a Deo, nisi Deum prius ipsi desererent. Et idcirco in hanc erumnosam huius uite miseriam, gule delicti, atque morti traditi sunt deiecti. Ubi omnis homo per peccatum nascitur, per laborem uiuit, per dolorem moritur.

 Quapropter admonendi sunt gule dediti, ne in eo, quo escarum delectationi incumbunt, luxurie se mucrone transfigant: quanta sibi per esum loquacitas; quanta mentis leuitas insidietur, aspiciant: ne dum uentri molliter seruiunt, uitiorum laqueis crudeliter astringantur. Audiant Apostolum  dicentem: Esca uentri, et uenter escis: Deus autem et hunc, et has destruet; et rursum: Non in comessationibus et ebrietatibus; et iterum: Esca nos non commendat Deo; et rursum: quorum Deus uenter est, et gloria in confusione: quia gulam sequitur luxuria.



CAPUT Xu. De remedio gule uitii.

Quia primus homo hoc uitio gule cum posteritate sua cecidit, necessarium est ut per abstinentiam resurgamus: sed in ipsa abstinentia est aliud quiddam quod solerti cura pensare debemus.

 Quia plerumque dum plus quam necesse est, per abstinentiam caro atteritur, humilitas foris ostenditur: sed de hac ipsa humilitate grauiter  interius superbitur. Ideo admonendi sunt abstinentes, ut sollicite semper aspiciant, ne cum gule uitium fugiant, acriora his uitia, quasi ex uirtute, generentur. Incassum ergo per abstinentiam corpus conteritur, si inordinatis demissa motibus, mens uitiis dissipatur.

 Qui autem non solum a qualitate, sed etiam a quantitate ciborum cupiunt abstinere, nichil aliud student, nisi ut, quantum stomacho reficiendo ac fami eximende satis esse uidetur, indulgeant; nec expleant suos appetitus auiditate percipiendi, sed comprimant; atque eis non saturitas edendi finem faciat, sed uoluntas: qui tam a cupiditate pretiosorum ciborum, quam a nimia perceptione uilium  contineant: qui cibis nec lautioribus uolunt carne luxuriose dissolui, nec distentione uentris uilibus onerari; quando abstinentes uiri, nec delitiosi solent esse, nec auidi. De uino autem abstinendo quid dicam? unde Apostolus certam fixit regulam, dicens: Nolite inebriari uino, in quo est luxuria; quasi diceret: luxuriam facit et nutrit uini perceptio nimia, non natura: Et ideo, non uos uti uino, sed ne inebriamini prohibeo. Unde Timotheo precepit, dicens: Noli aquam bibere; sed modico uino utere, propter frequentes tuas infirmitates. Ac per hoc, nichil contra abstinentiam faciunt, qui uinum non pro ebrietate, sed tantum pro corporis salute percipiunt. Unum tamen est intuendum, quod nichil illis proficiat qui se a cibis temperant, si uitiis  seruiant. Quia facilius res que possidetur abiicitur, quam uoluntas.

 Admonendi sunt abstinentes, ut nouerint quia tunc placentem Deo abstinentiam offerunt, cum ea que sibi de alimentis subtrahunt, indigentibus largiuntur. Non enim Deo, sed sibi quisque ieiunat, si ea que uentri ad tempus subtrahit non inopibus tribuit, sed uentri postmodum offerendo custodit. Rursumque admonendi sunt, ut abstinentiam suam, et semper sine imminutione custodiant, et nunquam hanc apud occultum iudicem eximie uirtutis credant: ne, si fortasse magni esse meriti creditur, cor in elatione subleuetur. Hinc Iel ait: Sanctificate ieiunium. Ieiunium sanctificare est, adiunctis bonis aliis, dignam Deo abstinentiam  carnis ostendere: quia tunc nobis proderit, quod corpora nostra aut cetera corporum incentiua, rigore districtioris abstinentie castigamus, si carnalibus desideriis absoluti, sanctis uirtutibus floreamus. Unde, si per delectationem et desiderium uoluptatis a paradisi gaudiis cecidimus, oportet ut per ieiunium ac lamenta penitentie redeamus.



CAPUT XuI. De uitio luxurie.

 Luxuria quoque deuictum cor quasi ex ratione solet exhortari, cum dicit: Cur te in uoluptate tua modo non dilatas, cum quid te sequatur ignoras? Acceptum tempus in desideriis perdere non debes: quia quam citius pertranseat nescis. Si enim misceri Deus hominem in uoluptate coitus  nollet, in ipso humani generis exordio, masculum et feminam non fecisset. Non enim Deus, ut diuina testatur auctoritas, ideo masculum et feminam creauit, ut carnali fruerentur desiderio, aut in delectatione carnis uiuerent, sed procreandorum cum benedictione filiorum, mutuo iungerentur. Et nisi tum transgressio mandatorum fuisset, nulla utique sentiretur delectatio in copula coniugatorum. Luxuria quippe est immunditia corporalis, que fieri solet ex incontinentia libidinis et mollitie anime, que consentit sue carni peccare. Quia tribus modis omne agitur peccatum: suggestione, delectatione, consensu.

 Qui concupiscentie carnis addictus  , nunquid non uidetur nichil habere superbie? cum presertim passio ipsa eum uideatur humiliare luxurie. Et tamen, nisi prius Deo rebellis existeret: cuius salubre preceptum de pudicitia conseruanda, superbi spiritus presumptione contemnit, nulla eum lasciua cupiditas prouocaret. In animo eius diu deceptant [Leg. disceptant] Dei contempus et metus. Sed aut contemptus Dei preponderat, et superbus animus recepta cupiditate pudicitiam perdit; aut obtinet metus, et animus Deo subiectus, cupiditati simul ac superbie contradicit. Plerosque enim gula et abundantia uini turpiter in luxuriam soluunt: alios, in iniuriam pudicitie sordide cogitationes incendunt. Nonnullos deposita castitate, occasiones oblate deiiciunt: quosdam sub impudicitie iugum  exempla perdite uiuentium mittunt. Sunt alii, quorum uitam uita turpis inflammat, et turpem conscientiam manifestat: qui prius inuerecundos sermones aut proferunt libenter, aut audiunt: ac deinde paulatim morbo crescente, ab honestate deficiunt. Cogitatio quippe est, que mentem sicut turpis inquinat; ita, si fuerit honesta, purificat. Hinc est, quod ille corporis fluxus qui fit in dormientibus, sine culpa, interdum uigilantibus contingat ex culpa. Aliud est quod in dormiente fit: aliud, quod uigilans facit. Ibi naturaliter plenitudo humoris expellitur. Hic turpiter concupiscentia publicatur. Sed hec concupiscentia illis uigilantibus hunc elicit fluxum, quibus per feda colloquia sordidum commouerit appetitum.



CAPUT XuII. De remedio luxurie.


Paulus apostolus terribiliter admonet dicens: Qui habent uxores, tanquam non habentes sint, etc.

. Uxorem quippe quasi non habendo habet, qui sic per illam carnali consolatione utitur, ut tamen nunquam ad praua opera a melioris intentionis rectitudine, eius amore flectatur. Uxorem quippe quasi non habendo habet, qui transitoria cuncta conspiciens esse, curam carnis ex necessitate tolerat, sed eterna gaudia spiritus ex desiderio exspectat. Unde iterum dicit: De quibus scripsistis mihi: Bonum est homini mulierem non tangere. Propter fornicationem autem unusquisque suam uxorem habeat: et unaqueque suum uirum habeat. Hoc  autem dico, secundum indulgentiam, non secundum imperium. Culpa quippe esse innuitur, quod indulgere perhibetur: sed que tanto citius relaxetur, quanto non post hanc illicitum quid agatur, sed hoc  quod est licitum moderamine non tenetur. Quod bene Loth in semet ipso exprimit, qui ardentem Sodomam fugit; sed tamen Segor ueniens, nequaquam mox montana conscendit. Ardentem quippe Sodomam fugere, est illicita carnis incendia declinare. Altitudo uero est montium, munditia continentium. In monte stare, est carnaliter non adherere.

At contra admonendi sunt qui ligati coniugiis non sunt, ut preceptis celestibus eo rectius seruiant, quo eos ad curas mundi nequaquam iugum copule carnalis inclinat.

Admonendi sunt celibes, ne sine damnatione misceri se feminis uacantibus putent. Cum enim Paulus fornicationem uitium tot criminibus exsecrandis  inseruit, cuius sit reatus indicauit, dicens: Neque fornicatores, neque idolis seruientes, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Et rursus: Fornicatores et adulteros iudicabit Deus. At contra admonendi sunt peccata carnis ignorantes, ut tanto sollicitius precipitem ruinam metuant, quanto altius stant. Quibus per Ioannem dicitur: Hi sunt qui cum mulieribus non sunt coinquinati. Hi sequuntur Agnum, quocunque ierit. Quapropter cum ceperit animus ad delectationem carnis inclinare, oportet timorem iudicii ad mentem reducere, penasque infernalium, ubi nemo, nisi obnoxii retruduntur, sollicite cogitare: quenam pena iniustis sit reddenda  eternis suppliciis. Unde scriptum est: Mitte eos in tenebras exteriores, ibi erit fletus et stridor dentium: ubi uermis eorum non moritur, et ignis eorum non exstinguetur.

 Quid excusationis obtendere poterimus, quid faciamus sub tanti iudicis maiestate in illa die? qua nos defensionis arte purgabimus? que nobis subuentura est penitentia, quam in hac carne contempsimus? Hec multa et his similia cogitare nichil est aliud, quam uitiis omnibus repudium dare, et omnia blandimenta carnalia refrenare.

Sed quia de octo principalibus uitiis eorumque remediis, prout largitor omnium bonorum dedit, ex sanctorum Patrum sententiis stylus nostre descriptionis colligendo perstrinxit: libellus finem  excipiat, ut in sequenti opere, de uirtutibus, unde hic pauca tetigimus, donante Domino, plenius disputemus.



LIBER SECUNDUS.


Superiori libro rationem uitiorum principalium octo complexus, pro uiribus, qua Dominus donare dignabitur, de actuali et contemplatiua uita, nec non et uirtutibus, uti promisi, ex Patrum dictis colligere curaui.




CAPUT PRIMUM. De uita actiua.

 Actualis est uita conuersatio religiosa, que edocet quomodo prepositi sub se regant uiuentes et diligant, ac non minus de eorum salute,  quam de sua solliciti, quod eis expedire sciunt, paterna cura prouideant: et qualiter preposito suo subiecti, tanquam capiti membra deseruiant, ac precepta eius, uelut imperium Dei, summo amore custodiant. Ipsa namque actualis uita panem esurienti tribuit, uerbo sapientie nescientem edocet, errantem corrigit, ad humilitatis uiam superbientem proximum reuocat, infirmantis curam gerit: que singulis quibusque expediant, dispensat: et commissis, qualiter subsistere ualeant, sollicite prouidet. Que cum et in presenti fiunt, et cum corpore deficiunt, attamen merces huius uite permanet in eternum.



CAPUT II. De uita contemplatiua.

 Contemplatiua uita a contemplando, id est, a uidendo, nomen accepit:  in qua, Creatorem suum creatura intellectualis, ab omni peccato purgata, atque ex omni parte sanata, uisura est. Sed etsi diligenter considerare uelimus in hoc fragili tabernaculo, ubi quotidie ingemiscimus, contemplatiue uite quodammodo participes fieri possumus, nemo quis dubitet: quia  Ecclesiarum principes uite contemplatiue posse, et debere fieri sectatores: quia siue secundum quorumdam opinionem, nichil aliud sit uita contemplatiua, quam rerum latentium, futurarumque notitia; siue uacatio ab omnibus occupationibus mundi, siue diuinarum studium litterarum, non uidetur quid impedimenti sanctis  sacerdotibus possit afferri, quominus ad uirtutes nequeant peruenire: quorum cura est ab occupationibus mundi aufugere, et diuinarum studiis litterarum inherere. Qui non torpent otio, sed insistunt perfectionis sue negotio: uerbo Dei infatigabiliter uacant, sapientes ueraciter fiunt, celestia sapiunt; terrena despiciunt, obedientes instruunt, sanctis uirtutibus, quibus in dies singulos fiant Deo propinquiores, incumbunt. Que uita per fidem et spem in presenti incipit seculo, sed in futuro permanet cum Domino.



CAPUT III De fide.

Fides uero iustitie est fundamentum, quam nulla opera bona precedunt, ex qua [a 1Kb] omnia procedunt.  Ipsa nos a peccatis omnibus purgat, mentes nostras illuminat, Deo reconciliat, cunctis participibus nostre nature consociat: spem nobis future remunerationis inspirat, auget in nobis uirtutes sanctas, ac nos in earum professione confirmat [b 1Kb] . Ipsa quoque gradus ascensionis est, per quam gressus omnis transeuntis uite dirigitur: ut errores humane uite transfugiat, et ad celestia securus perueniat: quam sacerdos nosse debet, ut doceat: et populus credere, ut ea que docetur intelligat, dicente Apostolo: Nisi credideritis, non intelligetis. Unde datur intelligi  quod non fides ex intellectu, sed ex fide intellectus existat: ac per hoc, ut bene agat, quis intelligere studeat, et ut intelligat, credat, debet doctor Ecclesie predicare, quod audiat crediturus: quia sine predicatione nullus erit auditus, scriptum est: Quomodo audient sine predicante? uerbum fidei predicandum est, ut audiens credat, credens intelligat, et intelligens opus bonum perseueranter exerceat: quoniam nec opera sine fide, nec sine operibus fides sola iustificat. Et ideo, si corde creditur ad iustitiam, ore autem confessio fit ad salutem. Qui autem non crediderit, non habendo fidem, nec iustitiam cordis habere poterit, nec salutem.

Est autem fides, ut Apostolus ait, sperandarum substantia rerum, argumentum non apparentium. In hac  enim testimonium consecuti sunt senes. Fide intelligimus apparata esse secula uerbo Dei, ut ex inuisibilibus uisibilia fierent. Fide, plurimam hostiam Abel quam Cain obtulit. Fide, Enoch translatus est, ne uideret mortem. Fide, Abraham obtulit Isaac, cum tentaretur, et quia, sicut idem ait Apostolus, sine fide impossibile est placere Deo. Et iterum: Ex fide igitur iustificati pacem habeamus ad Deum per Dominum nostrum Iesum Christum: per quem et accessum habemus per fidem in gratiam istam in qua stamus, et gloriamur in spe glorie filiorum Dei.



CAPUT Iu. De spe.

 Spes dicitur cum aliquid [quod] promittitur, cum non uidetur, dicente Apostolo: Spe  enim salui facti sumus. Spes autem que uidetur, non est spes. Nam quod uidet quis, quid sperat? Si autem quod non uidemus speramus, per patientiam exspectamus. Et ideo ambulemus in spe proficientes de die in diem, et spiritu facta carnis mortificemus. Nouit enim Dominus qui sunt eius. Et, quotquot spiritu Dei aguntur, hi filii sunt Dei, sed gratia, non natura. Unicus enim natura Filius Dei propter nos misericordia factus est hominis filius, ut nos natura filii hominis, filii Dei per illum gratia fieremus. In actuali quippe uita, in qua et per quam peregrinatur Ecclesia, fides et spes sunt adipiscende cum caritatis laude. Unde Apostolus ait: Nunc autem manet fides, spes, caritas; maior autem harum est caritas. Et ideo maior, quia non cum mundo transit  perituro, sed hic incipit et permanet in futuro.



CAPUT u. De caritate.

 Iam porro caritas, quam duabus istis, id est fide ac spe maiorem dixit Apostolus, quanto in quocunque maior est, tanto melior in quo est. Cum enim queritur utrum quisque homo bonus sit, non queritur quid credat aut speret, sed quid amet. Nam qui recte amat, procul dubio recte credit et sperat. Qui uero non amat, inaniter credit, etiamsi sunt uera que credit; inaniter sperat,  etiamsi ad ueram felicitatem doceantur pertinere que sperat: nisi hoc credat et speret quod sibi petenti donari possit, ut amet. Per caritatem igitur bona omnia iustificantur que creduntur ac sperantur.  Quam excellentiorem uiam Apostolus nuncupat: Ad quam non pedum uia, sed morum, est ascendendum. Quia caritas est recta uoluntas ab omnibus terrenis ac presentibus prorsus auersa, iuncta Deo inseparabiliter, et unita igni quodam sancti Spiritus, nullo uitio mutabilitatis obnoxia: supra omnia que carnaliter diliguntur excelsa, diuine contemplationis auida: in omnibus semper inuicta, mors criminum, uita uirtutum.  Quam fides concipit, ad quam spes currit, cui profectus  omnium seruit, sine qua nullus Deo placuit, cum qua nec potuit aliquis peccare nec poterit. Hec est caritas uera, germana, perfecta, et omnino uia que ducit per se ambulantes ad patriam: quia sicut sine uia nullus poterit peruenire quo tendit, ita sine caritate, que dicta est uia, non ambulare possunt homines, sed errare [a 1Kb] . Unde Apostolus inquit: Charitas patiens est, benigna est, non emulatur, non agit perperam, non inflatur, non est ambitiosa; non querit que sua sunt. Et iterum: Omnia suffert, omnia sperat, omnia sustinet: eos autem in quibus fuerit, omnibus his bonis que habet impertit. Et quid illis esse potest in hac uita perfectius, qui tantis abundant, caritate in se regnante, uirtutibus [b 1Kb] ? Quapropter caritas hic quidem in presenti necessaria est,  que nos separat a diabolo, purificat a peccato, reconciliat Deo. Sed in futuro perfecta erit, cum perfectos Deo, a quo est donata, coniunxerit.



CAPUT uI. De uirtute.

Porro antequam de principalium [c 1Kb] uirtutibus quatuor dicatur aliquid, primo indagatione ueritatis scire oportet quid sit, aut quare uirtus dicatur, que in tanto nominis precellit honore, ut nulla, quamuis uideantur recta, sine uirtute, Deo fiant acceptabilia.

 uirtus namque omnis sancta res est, diuina, incorporea prorsus, atque mundissima: quam mentes iniquitate non inquinant, sed ipsa inquinatos emaculat: cuius participatione  firmantur infirma [d 1Kb] , suscitantur mortua, sanantur infirma, corriguntur praua, reconciliantur aduersa. Hanc non habet, nisi Deus, et is cui dederit Deus. Que in animo habitat, sed animam corpusque sanctificat. Ad quam nullus accedit inuitus, quam nullus amittit, nisi propria uoluntate deceptus. De qua rursum alias dicitur [e 1Kb] : uirtus quoque animi habitus est nature, decusque uite, ratio morum, pietatis cultus, Diuinitatis honor et eterne beatitudinis meritum. Cuius partes sunt, ut diximus,  principales quatuor, prudentia, iustitia, fortitudo, temperantia



CAPUT uII. De prudentia.

Prudentia est rerum diuinarum humanarumque, prout homini datum est, scientia. In qua intelligendum est quid cauendum sit, quidque faciendum. Unde Psalmista loquitur: Diuerte a malo, et fac bonum. Quia, nulla melior sapientia, quam ipsa qua Deus, secundum humane mentis modulum intelligitur et timetur, atque eius futurum creditur iudicium: ubi bona boni, mala uero mali pro meritorum qualitate recipiunt.

 Prudentiam igitur et sapientiam plerique in indagatione ueri et inuentione  constituunt. Propterea quod nec sapiens dici recte possit, cui deest prudentia: nec prudens, cui deest sapientia. Quapropter si nichil aliud prudentie ac sapientie munus accipitur, nisi inquisitio et comprehensio ueritatis: qui ueritatem prudenter querere et sapienter inuenire potuerit, is prudens, is sapiens iure uocabitur. Et quidquid de prudentia fuerit disputatum, id totum de sapientia possit intelligi.

Qui ergo prudentie participatione prudentes effecti, Deo suo non pedibus, sed sanctis moribus appropinquant; ex ea parte, qua sunt Dei dono prudentes, nec suo perire possunt, nec alieno peccato. Ex eo autem quod necdum ita est eorum perfecta prudentia, sicut erit in illa uita ubi perfecte uiuentibus  ullus error omnino obrepere non poterit; etiam prudentes aliquoties peccatis fallentibus acquiescunt, non uoluntate deprauati, sed humano errore, ut homines, lapsi: nec adhuc tota prudentie ac sapientie perfectione perfecti, sicut ibi erunt, ubi nec ignorare aliquid, nec peccare iam possunt. Tales Dominus in Euangelio fieri precepit dicens: Estote prudentes sicut serpentes, et simplices sicut columbe; quia nec simplices circumuenire aliquos possunt, nec prudentes se circumueniri permittunt. Quandoquidem hec uirtus multum a uitio secularis ac mundialis prudentie distat, quod illud corrumpit sana, hec uero sanat uitia, accessione corrupta [f 1Kb] : ac sic omnibus, quibus potest, prodesse festinat ueraciter prudens: ut eius meritis omnium qui per  eum Domino acquiruntur, fructus accrescat [g 1Kb] : sed quoniam ordo disputationis deposcit ut etiam de prudentia, que principalis est uirtus, primo poneretur in loco, restat quoque quid sit iustitia aperire.



CAPUT uIII. De iustitia.

Iustitia est animi nobilitas, unicuique rei propriam, tribuens dignitatem. In hac, Diuinitatis cultus, et humanitatis iura, et iusta iudicia, et equitas totius uite conseruatur. Quid enim iustius quam  Deum diligere, eiusque mandata custodire? per quem, dum non fueramus, creati sumus; dum perditi fuimus, recreati sumus, et a seruitute diabolica liberati: qui nobis omnia bona que habemus concessit.

Ipsa quippe iuste ac rationabiliter dicitur iustitia, qua fiunt iusti qui eam fuerint operati.  Ex qua manat equitas, que nos facit ut omnium necessitates hominum nostras esse dicamus; nec nobis tantum, sed etiam generi humano nos natos esse credamus.

[a 1Kb] Quapropter si in hac uita iustitiam conamur implere, cuius iustitie opus proprium, sua cuique tribuere, Deo nos, a quo sumus facti, reddamus, nec dominari nobis ea quibus sumus naturaliter  prepositi, permittamus. Dominetur uitiis ratio, subiiciatur corpus animo, animus Deo: et impleta est hominis iustitia totaque perfectio [b 1Kb] .

De iustitie adhuc fonte procedunt liberalitas, beneficentia, caritas, et cetera huiusmodi, quibus multipliciter iuuari homines possunt. Liberalitas est que etiam in eos qui nichil indigere uidentur exuberat. In qua liberalitate rei familiaris ponitur amplitudo. Beneficentie multe sunt opera, quibus necessitati laborantium misericorditer subuenitur: et de terreno censu regni celestis hereditas comparatur [c 1Kb]



CAPUT IX. De fortitudine.

 Fortitudo est magna animi patientia,  et longanimitas, et perseuerantia in bonis operibus, et uictoria contra omnium uitiorum genera.

Animi igitur fortitudo ea debet intelligi que non solum diuersis pulsata molestiis inconcussa permaneat, sed etiam nullis uoluptatum illecebris resoluta succumbat: alioquin si impetus quidem malorum sequentium frangat, si calamitatibus quibuslibet impactis obsistat, si inter iniuriam seua, inter procellas angentium pressurarum, inter inimicitias, et damna presentia, atque multimodas persecutiones, infatigata persistat. Eos autem quos ad tolerantiam passionum fortes Dei caritas reddit, nulla delectatio carnis, nulla uoluptas male blanda corrumpit: quia animi fortitudo ab illo est nobis, cui cum Propheta  cantamus: Fortitudo mea et laus mea Dominus, et factus est mihi in salutem: Fortitudo nostra est, quia ita nos contra omnia uitia inuicta protectione corroborat, ut animum nostrum nec blanda dissoluant, nec aduersa deiiciant; et tunc laus nostra Dominus fit, si non nos de muneribus Dei, sed diuina in nobis cupiamus munera predicari. Et utique animi fortitudo tam desperandi ignauiam debet excutere quam iactantie contraire. [d 1Kb] Et quid hac fortitudine melius est, quam diabolum uincere, omnesque  eius suggestiones superare, et aduersa mundi pro Dei nomine fortiter tolerare?



CAPUT X. De temperantia.

Temperantia est totius uite modus, ne quid nimis homo uel amet, uel odio habeat, sed omnis uite huius uarietates considerata temperet diligentia. Unde quidam philosophorum ait, apprime in uita esse utile, ut ne quid nimis.

 Temperantia igitur temperantem facit, abstinentem, parcum, sobrium, moderatum, pudicum, tacitum, serium, uerecundum. Hec uirtus, si in animo habitat, libidines frenat, affectus temperat, desideria sancta multiplicat, uitiosa castigat; omnia intra nos confusa ordinat, ordinata corroborat; cogitationes  prauas remouet, inserit sanctas, ignem libidinose uoluptatis exstinguit: omnemque intemperantiam nostram ad honestum modum redigit in cibo ipso, et potu, ut contenti simus appositis.

Temperantie est, quod reuerentiam senioribus exhibemus, equales germanitus honoramus, iunioribus gratiam paterne dilectionis impendimus [e 1Kb] .

Itaque [f 1Kb] difficile quidem est nomina uirtutum que ex istis quatuor principalibus oriuntur, ostendere. uerumtamen hoc nosse et tenere debemus: quod iste uirtutes quatuor, uel omnes que ex illis existant, dona sunt Dei. Et quod nullus eas habet, aut habuit, uel habebit, nisi cui Deus, qui est uirtutum omnium proprietas et origo, contulerit.

[g 1Kb] Principales ergo quatuor esse uirtutes, non  solum philosophi sentiunt, sed etiam nostri consentiunt: quia, quaternarium numerum profectionis sacratum pene nullus ignorat. Siquidem totus orbis, oriente, occidente, aquilone et meridie, quatuor terminari partibus inuenitur. Et ipse Adam, qui est humani generis pater, uel generale nomen, quod dicitur homo, quatuor litteris explicatur. Corpus quoque quatuor elementis exstructum, quaternarii numeri in se continet sacramentum. Ipsius etiam anime quatuor esse affectiones, quibus uel ad bona utimur, uel ad mala. Quatuor etiam flumina, que de paradisi fonte procedunt, uel quatuor Euangelia. Et ideo uirtutes iste, que tantum continent perfectionis in numero, sollicite considerare debemus,  quantam sanctitatem conferant animo Christiano: et quam nichil profectionis unquam fit [h 1Kb] , quod in istis uirtutibus non fit. Nam si prudentia prudentem, iustitia iustum, temperantia temperantem facit, eo quod prudenter, et iuste, et fortiter, ac temperanter agit, nichil est quod possit esse perfectius [i 1Kb] . Quapropter sicut ex elementorum numero quaternarii compago mundi, nec non et corpora humana perficiuntur, quibus insunt uene, neruique, ac cetera corporis [Forte corpori] utilia; ita principalium numero  uirtutum omnia quecunque recte uiuendi sunt instituta, nemo quis dubitet esse connexa.

He sunt enim a sacratissimis uiris uirtutes exposite, quas sacerdotes Domini, qui iura tenent Ecclesie, nec non ligandi atque soluendi habentes potestatem, intente debent intelligere ac frequentius predicare, ut populus careat uitiis, et opitulante superno adiutorio conetur pro uiribus quisque inherere  uirtutibus. Satis, ut opinor, ex tribus gradibus, celestium scilicet, fide, spe et caritate, nec non et uirtutibus quatuor, quibus ad culmina uirtutum ascenditur, est disputatum. Nunc iam qualiter unumquodque iudicio sacerdotali purgandum sit uitium, breuiter est insequentis operis libello inserendum.



LIBER TERTIUS.



CAPUT PRIMUM. Ut penitentie tempora iuxta qualitatem peccati decernantur.


[a 1Kb] Penitentibus secundum differentiam peccatorum episcopi arbitrio penitentie tempora decernantur.

Item in eodem.

Sacerdos penitentiam imploranti absque persone acceptione penitentie leges iniungat.



CAPUT II. Quod nulli sit ultima penitentia deneganda.

[b 1Kb] uera ergo ad Deum conuersio in ultimis positorum mente potius est estimanda, quam tempore, Propheta hoc taliter asserente: Cum conuersus ingemueris, tunc saluus eris. [c 1Kb] Cum ergo Dominus sit cordis inspector, quouis tempore non est deneganda penitentia postulanti, cum illi se obliget iudici, cui occulta omnia nouerit reuelari.



CAPUT III. De his qui necessitate mortis urgente penitentiam simul et uiaticum petunt; et de his qui obmutescunt, antequam ad eos sacerdos daturus penitentiam accedat.


[d 1Kb] Ita ergo talium necessitati auxiliandum est, ut nec actio illis penitentie, nec communionis gratia denegetur: sic eam etiam amisso uocis officio, per indicia integri sensus querere comprobentur. Quod si ita aliqua egritudine fuerint aggrauati, ut quod paulo ante poscebant, sub presentia significare non ualeant, testimonia eis fidelium circumstantium prodesse debebunt. Simul tamen, et penitentie, et reconciliationis beneficium consequantu.



CAPUT Iu. De his qui penitentiam agere differunt.


[e 1Kb] Dissimulatio potest non contemptu esse remedii, sed de metu grauius delinquendi. Unde penitentia que dilata est, cum studiosius petita fuerit, non negetur, ut quo modo ad indulgentie medicinam anima uulnerata perueniat.



CAPUT u. Quod oporteat eum qui ab illicitis ueniam poscet, etiam a multis licitis abstinere.

[f 1Kb] Aliud quidem est debita iusta reposcere, aliud  propria perfectionis amore contemnere. Sed illicitorum ueniam postulantem oportet etiam a licitis  abstinere, dicente Apostolo: Omnia licent, sed non omnia expediunt. Unde, si penitentes habent causam, quam negligere forte non debeant, melius expetit quis ecclesiasticum quam forense iudicium.



CAPUT uI. Quod penitenti nulla lucra negotiationis exercere conueniat.

[g 1Kb] Qualitas negotiantem aut excusat, aut arguit, quia est honestus questus, et turpis. uerumtamen penitenti utilius est dispendia pati, quam periculis negotiationis astringi. [h 1Kb] Quia difficile est inter ementis uendentisque commercium non interuenire peccatum.



CAPUT uII. Quod ad militiam secularem post penitentiam redire non debeant.


[i 1Kb] Contrarium est omnino ecclesiasticis regulis, post penitentie actionem redire ad militiam secularem, cum Apostolus dicat: Nemo militans Deo, implicat se negotiis secularibus. Unde non est liber a laqueis diaboli, qui se in militiam mundanam uoluerit implicare.



CAPUT uIII. De his qui penitentiam minime seruauerunt.

[i 1Kb] Hi uero qui, acta penitentia, tanquam canes ac sues ad uomitus pristinos et uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiuere concubitus: quorum professam incontinentiam generati post absolutionem filii prodiderunt. De quibus, quia iam  suffugium non habent penitendi, id duximus decernendum, ut sola intra ecclesiam fidelibus oratione iungantur; sacre mysteriorum celebritati, quamuis non mereantur, intersint. A Dominice autem mense conuiuio segregentur: ut hac saltem districtione correpti, et ipsi in se sua errata castigent: et aliis exemplum tribuant: quatenus ab obscenis cupiditatibus retrahantur. Quibus tamen quoniam carnali fragilitate ceciderunt, uiatico munere, cum ad Dominum ceperint proficisci, per communionis gratiam  uolumus subueniri. Quam formam, et circa mulieres, que se post penitentiam talibus pollutionibus deuinxerunt, seruandam esse censemus.



CAPUT IX. De remedio penitentie, et quod absolutio penitentium per manuum impositionem episcoporum supplicationibus fiat.

[a 1Kb] His autem, qui in tempore necessitatis et in periculis urgentis instantie, presidium penitentie et mox reconciliationis implorant: nec satisfactio interdicenda est, nec reconciliatio deneganda; quia misericordie Dei nec mensuram possumus ponere, nec tempora definire, apud quem nullas patitur uenire moras conuersio, dicente Dei Spiritu per Prophetam: Cum conuersus ingemueris, tunc saluus eris.  Et alibi: Dic iniquitates tuas prior, ut iustificeris. Item, quia apud Dominum misericordia est, et copiosa apud Deum redemptio. In dispensandis itaque Dei donis non debemus esse difficiles, nec se accusantium gemitus lacrymasque negligere, cum ipsam penitendi affectionem ex Dei credamus inspiratione contentam, dicente Apostolo: Ne forte det illis Deus penitentiam, ut resipiscant a diaboli laqueis, a quo captiui tenentur ad ipsius uoluntatem.



CAPUT X. De his qui communionem tempore mortis exposcunt: aut, si desperatus et consecutus, communionem iterum conualuerit.

[b 1Kb] De his qui ad exitum ueniunt, etiam nunc lex antiqua regularisque seruabitur: ita ut si quis egreditur corpore, ultimo et necessario uiatico minime  priuetur. Quod si desperatus et consecutus communionem, oblationisque particeps factus, iterum conualuerit, fit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis gratiam tribui, episcopus probabiliter ex oblatione dare debebit.



CAPUT XI. De penitentibus, ut a presbyteris non reconcilientur, nisi precipiente episcopo.

[c 1Kb] Ut penitentibus secundum differentiam peccatorum episcopi arbitrio penitentie tempora decernantur: et ut presbyter inconsulto episcopo non reconciliet penitentem, nisi absentia episcopi necessitate  cogente. Cuiuscunque autem penitentis publicum et uulgatissimum crimen est, quod uniuersam Ecclesiam commouerit, ante absidam manus ei imponatur



CAPUT XII. De eadem re.

[d 1Kb] Aurelius episcopus dixit: Si quisquam in periculo fuerit constitutus, et se reconciliari diuinis altaribus petierit: si episcopus absens fuerit, debet utique presbyter consulere episcopum, et sic periclitantem  eius precepto reconciliare: quam rem debemus salubri concilio roborare.



CAPUT XIII. De tempore remissionis penitentie.

[e 1Kb] De penitentibus autem qui, siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat. Ceterum de pondere estimando delictorum sacerdotis est iudicare, ut attendat ad confessionem penitentis, et ad fletus atque lacrymas corrigentis, actum iubere dimitti, cum uiderit congruam satisfactionem. Sane si quis egritudinem inciderit, atque usque ad desperationem deuenerit, ei est ante tempus Pasche relaxandum, ne de hoc  seculo absque communione discedat.



CAPUT XIu. De communione priuatis, et ita defunctis.

[f 1Kb] Horum causa iudicio reseruanda est: in cuius manu fuit, ut talium obitus usque ad communionis remedium differatur. Nos autem, quibus uiuentibus non communicauimus, mortuis communicare non possumus.



CAPUT Xu. De his qui pro diuersis erratis penitudinem feruentius exegerunt.

[g 1Kb] De his qui diuersis facinoribus peccauerunt, et perseuerantes in oratione, confessionis et penitentie, conuersionem a malis omnibus habuere perfectam  pro qualitate delicti, talibus penitentie tempus impensum propter clementiam, et bonitatem Dei communio concedatur.



CAPUT XuI. De Epistola S. Iacobi apostoli, in qua pro infirmis orare precipitur, et ungere oleo.

[h 1Kb] Iacobus apostolus scripsit: Infirmatur quis in uobis? inducat presbyteros, et orent super eum, ungentes eum oleo in nomine Domini. Et oratio fidei saluabit infirmum, et suscitabit illum Dominus. Et, si in peccatis fuerit, remittentur ei. Quod non est indubium de fidelibus egrotantibus accipi, uel intelligi debere. Qui sancto oleo perungi possunt, quod ab episcopo confectum, non solum sacerdotibus, sed  omnibus utique Christianis in sua, aut suorum necessitate ungendum. Nam idcirco presbyteris dictum est, quia episcopi occupationibus aliis impediti, ad omnes languidos ire non possunt. Ceterum si episcopus potest, aut dignum ducit a se uisitandum, et benedicere, et tangere chrismate sine cunctatione potest, cuius est ipsum chrisma conficere. Nam penitentibus istud fundi non potest, quia genus est sacramenti. Nam quibus reliqua sacramenta negantur, quomodo unum genus putatur posse concedi?



LIBER QUARTUS. De iudicio penitentium laicorum.


 Sane quia de liuore inuidie, et de ira et de libidine, nec non de auaritia, ut superius digestum est, oriuntur homicidia: recte, ut arbitror, censuimus, de ipso uitio primum qualiter sacerdotali iudicio canonice penitus sit corrigendum, ostendere. Ac deinde secundum ordinem uitiorum ita remedium subsequatur, quo facilius undecunque penitens purgari uoluerit, sine dilatione in singulis inueniatur.




CAPUT PRIMUM. De homicidiis sponte commissis.

[a 1Kb] Qui uoluntarie homicidium fecerint, penitentie quidem iugiter se submittant: perfectionem uero circa uite exitum consequantur.



CAPUT II. De his qui non sponte homicidium commiserunt.

 [b 1Kb] De homicidiis non sponte commissis, prior quidem definitio post septennem penitentiam perfectionem consequi precepit. Secunda uero quinquennii tempus explere.



CAPUT III. De his qui partus suos ex fornicatione diuersis modis interimunt.

De mulieribus que partus suos necant, uel que agunt secum ut utero conceptus excutiant. Antiqua quidem definitio usque ad exitum uite eas ab ecclesia remouet. Humanius autem nunc definimus ut eis decem annorum tempus secundum prefixos gradus penitentie largiamur.



CAPUT Iu. De his qui seruos suos extra iudicem necant.

 [c 1Kb] Si quis seruum proprium sine conscientia iudicis occiderit, excommunicatione, uel penitentia biennii reatum sanguinis emundabit.



CAPUT u. Si domina per zelum ancillam suam occiderit.

[d 1Kb] Si qua femina furore zeli accensa, flagellis uerberauerit ancillam suam, ita ut infra diem tertium animam cruciatu effundat. Et quod incertum sit, uoluntate, an casu occiderit. Si uoluntate, post septem annos; si casu, per quinquennii tempora, ac legitime penitentia a communione placuit abstineri. Quod si intra tempora constituta fuerit infirmata, accipiat communionem.



CAPUT uI. De his qui sibi quacunque negligentia mortem inferunt:  et de his qui pro suis sceleribus puniuntur.

[e 1Kb] Placuit ut hi qui sibi ipsis, aut per ferrum, aut per uenenum, aut per precipitium, uel quolibet modo uiolente inferunt mortem: nulla illis in  oblatione commemoratio fiat: neque cum psalmis ad sepulturam eorum cadauera deducantur. Multi etiam sibi per ignorantiam hoc usurparunt. Similiter et de his placuit qui pro suis sceleribus puniuntur.


DE LUXURIA.



CAPUT uII. De his qui fornicantur irrationabiliter, id est, qui miscentur pecoribus, aut cum masculis polluuntur.

[f 1Kb] De his qui irrationabiliter uersati sunt, siue uersantur; quotquot ante uicesimum annum tale crimen commiserint, quindecim annis exactis in penitentia communionem mereantur orationum. Deinde quinquennio in hac communione durantes, tunc demum oblationis sacramenta contingant. Discutiatur  autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem peracta uiginti annorum etate, uxores habentes, hoc peccato prolapsi sunt, uiginti quinque annis penitudinem gerentes in communione suscipiantur orationum. In qua, quinquennio perdurantes, tunc demum oblationis sacramenta percipiant. Quod si et uxores habentes, et transcendentes quinquagesimum annum etatis, ita deliquerint, ad exitum uite communionis gratiam consequantur.



CAPUT uIII. De his qui in pecudes uel in masculos, aut olim polluti sunt, aut hactenus hoc uitio tabescunt.


[g 1Kb] Eos qui irrationabiliter uixerunt, et lepra incesti criminis alios polluerunt, precepit sancta synodus inter eos orare qui spiritu periclitantur immundo.



CAPUT IX. De his qui adulteras habent uxores, uel si ipsi adulteri comprobantur.

[h 1Kb] Si cuius uxor adulterata fuerit, uel si ipse adulterium commiserit, septem annorum penitentia oportet eum perfectionem consequi, secundum pristinos gradus.



CAPUT X. De his qui uxores, aut que uiros dimittunt, ut maneant sic.

 [i 1Kb] Placuit ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungatur. Sed ita maneant aut sibimet reconcilientur. Quod si contempserint, ad penitentiam redigantur.



CAPUT XI. Quod hi qui intercedente repudio diuortium pertulerunt, aliisque se iunxerunt nuptiis, adulteri esse monstrentur.


[a 1Kb] Qui uero uel uxore uiuente, quamuis dissociatum uideatur esse coniugium, ad aliam copulam festinarunt, neque possunt adulteri non uideri: in tantum ut etiam he persone quibus tales coniuncti sunt, etiam ipse adulterium commisisse uideantur, secundum quod legimus in Euangelio: Qui dimiserit uxorem suam, et duxerit aliam, mechatur. Similiter, et qui dimissam duxerit, mechatur. Et ideo omnes a communione fidelium abstinendos. De parentibus autem aut propinquis eorum, nichil tale statui potest, nisi incentores illiciti consortii fuisse detegantur.



CAPUT XII. Qui uxorem habet, et simul concubinam.


[b 1Kb] De eo qui uxorem habet, si concubinam habuerit, non communicet. Ceterum is qui non habet uxorem, et pro uxore concubinam habet, a communione non repellatur. Tantum ut unius mulieris, aut uxoris, aut concubine, ut ei placuerit, sit coniunctione contentus. Alias uero uiuens abiiciatur, donec desinat aut ad penitentiam reuertatur.



CAPUT XIII Si cuius uxor adulterium fecerit, aut uir in alienam irruerit.

[c 1Kb] Si cuius uxor adulterium fecerit, aut uir in alienam irruerit, septem annos penitentiam agat.



CAPUT XIu. De his que duobus fratribus nupserint, uel qui duas sorores, uxores acceperint.


Mulier, si duobus fratribus nupserit, abiiciatur usque ad mortem. uerumtamen in exitum, propter misericordiam, si promiserit quod, facta incolumis, huius coniunctionis uincla dissoluet, fructum penitentie consequatur. Quod si defecerit mulier aut uir in talibus nuptiis, difficilis erit penitentia in uita permanenti.



CAPUT Xu. Quod non liceat alterius sponsam ad matrimonii iura sortiri.

[d 1Kb] De coniugali autem uelatione requisisti, si desponsatam alii puellam, alter in matrimonium possit  accipere: hoc ne fiat modis omnibus inhibemus, quia illa benedictio quam nupture sacerdos imponit, apud fideles cuiusdam sacrilegii instar est, si ulla transgressione uioletur.



CAPUT XuI. De raptoribus.

[e 1Kb] Raptores igitur uiduarum, uel uirginum, ob immanitatem tanti facinoris, detestamur, illos uehementius persequendo qui sacras uirgines, uel uolentes,  uel inuitas, in matrimonio suo sociare tentauerint: quos pro tam nefandissimi criminis atrocitate suspendi precipimus.



CAPUT XuII. De his qui rapiunt puellas.

[f 1Kb] Eos qui rapiunt mulieres, sub nomine simul habitandi cooperantes, aut conuiuentes raptoribus, decreuit sancta synodus ut, si quidem clerici sint, decidant gradu proprio; si uero laici, anathematizentur.



CAPUT XuIII. De desponsatis puellis et ab aliis corruptis.

Desponsatas puellas, et post ab aliis corruptas, placuit erui et eis reddi quibus antea fuerant desponsate,  etiamsi eis a raptoribus uis illata constiterit.



CAPUT XIX. De uirginibus uelatis, si deuiauerint.

[g 1Kb] Item, que Christo spiritaliter nubunt, et a sacerdote uelantur, si postea uel publice nupserint, uel se clanculo corruperint, non eas admittendas esse ad agendam penitentiam, nisi is cui se iunxerat, de mundo recesserit. Si enim de hominibus hec ratio custoditur, ut quecunque, uiuente uiro, alteri nupserit, habeatur adultera: nec ei agende penitentie licentia concedatur, nisi unus ex eis fuerit defunctus: quanto magis de illa tenenda est que ante immortali se sponso coniunxerat, et postea ad humanas nuptias transmigrauit?



CAPUT XX. De uirginibus non uelatis, si deuiauerint.


[h 1Kb] He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint. His aliquanto tempore penitentia est, quia sponsio eius a Domino tenebatur.



CAPUT XXI. De his qui proximis se copulant, ut a communione Christi separentur.

[i 1Kb] Nam et hec salubriter precauenda sancimus, ne quis fidelium propinquam sanguinis sui, usquequo affinitatis lineamenta generis successione cognoscit, in matrimonio sibi desideret copulari. Quoniam scriptum est: Omnis homo ad proximam sanguinis  sui non accedat, ut reuelet turpitudinem eius. Et iterum: Anima que fecerit quippiam ex istis, peribit de medio populi sui. Sane quibus coniunctio illicita interdicitur, habebunt ineundi melioris coniugii libertatem.



CAPUT XXII. S. Gregorius de incestis.

Si quis monacham, quam Dei ancillam appellant in coniugio duxerit, anathema sit.

 Si quis commatrem spiritalem duxerit in coniugio, anathema sit.

Si quis fratris uxorem duxerit in coniugio, anathema sit

Si quis neptem duxerit in coniugio, anathema sit.

Si quis nouercam, aut nurum suam duxerit in coniugio, anathema sit.

Si quis de propria cognatione, uel quam cognatus habuit, duxerit in coniugio, anathema sit.

Si quis uiduam furatus fuerit in uxorem, uel consentientibus ei, anathema sit.

Si quis uirginem, nisi desponsauerit, furatus fuerit in uxorem, uel consentientibus ei, anathema sit.

 Si quis ariolis, aruspicibus, uel incantatoribus obseruauerit, aut phylacteria usus fuerit, anathema sit.



CAPUT XXIII. De multinubis.

[a 1Kb] De his qui in plurimas nuptias inciderunt, et tempus quidem prefinitum, manifestum est, sed conuersatio eorum, et fides, et tempus abbreuiat.



CAPUT XXIu. De questionibus coniugiorum.

Qui in matrimonio sunt, tribus noctibus ac diebus abstineant se a coniunctione, antequam communicent.

uir abstineat se ab uxore sua quadraginta diebus ante Pascha in octauas Pasche. Inde ait Apostolus,  ut uacetis orationi. Mulier tres menses debet se abstinere a uiro suo, quando concepit, ante partum. Et post, tempore purgationis, hoc est, 40 diebus et noctibus, siue masculum, siue feminam genuerit.


DE SACRILEGIO.



CAPUT XXu. De his qui diuinationes expetunt.

[b 1Kb] Qui diuinationes expetunt, aut more gentilium subsequuntur, aut domos suas huiuscemodi homines introducunt exquirendi aliquid arte malefica, aut expiandi causa, sub regula quinquennii iaceat secundum gradus penitentie definitos.



CAPUT XXuI. Quod non licet Christianis obseruationes diuersas attendere.


[c 1Kb] Non liceat Christianis traditiones gentilium obseruare, uel colere elementa, aut lune, aut stellarum cursum, aut inanem signorum fallaciam pro domo facienda, uel ob segetes, uel arbores plantandas, uel coniugia socianda. Scriptum est enim: Omnia quecunque facitis, in uerbo, aut opere, in nomine Domini nostri Iesu Christi facite, gratias agentes Deo

 In eodem.

Non liceat in collectione herbarum, que medicinales sunt, aliquas obseruationes, uel incantationes attendere: nisi tantum, cum symbolo diuino et oratione Dominica, ut Deus et Dominus honoretur.

Item.

Non liceat mulieres Christianas uanitatem in suis lanificiis obseruare: sed Dominum inuocent adiutorem, qui eis sapientiam texendi donauit.


IN EODEM.



CAPUT XXuII. De auguriis.

Auguriis uel incantationibus seruientem a conuentu ecclesie separandum.



CAPUT XXuIII. De periuriis.

Quicunque uero sciens periurium perpetrauerit, annos septem se penitentie subdat: et ita deinceps ad communionem reuertatur.



CAPUT XXIX. De furto.

Qui uero cupiditate captus furtum fecerit, quod abstulit reddat, et annis quinque penitentiam agat.



CAPUT XXX. De falsis testibus.

Falsos testes a communione ecclesiastica submouendos, nisi penitentie satisfactione crimina admissa diluerint.



CAPUT XXXI.  De discordibus.

[d 1Kb] Oblationes dissidentium fratrum neque in sacracrario, neque in gazophylacio recipiantur



CAPUT XXXII. De his qui per odium ad pacem non uertuntur.

[e 1Kb] Placuit etiam, sicut plerumque fit, ut qui cum odio, aut longinqua inter se lite discesserint, et ad pacem reuocari diuturna intentione nequiuerint, de ecclesie cetu iustissime excommunicatione pellantur.



CAPUT XXXIII De his qui sacramento se obligant, ne ad pacem redeant.

[f 1Kb] Qui sacramento se obligauerint, ut litigans in quolibet ad pacem nullo modo redeat: pro periurio  unum annum a communione corporis et sanguinis Domini segregetur. Reatum suum eleemosynis et fletibus, quantis potuerit ieiuniis, absoluat: ad caritatem uero, que operit multitudinem peccatorum, celeriter uenire fectinet.



CAPUT XXXIu. Quod usuram laici Christiani exigere non debeant.

[g 1Kb] Ne hoc quoque pretereundum duximus, quosdam lucri turpis cupiditate captos usurariam exercere pecuniam, et fenore uelle ditescere. Quod non dicam  in eos qui sunt in clericali officio constitutos, sed et in laicos cadere, qui Christianos se dici cupiunt, condolemus. Quod uindicari acrius in eos qui fuerint computandi, decernimus, ut omnis peccandi opportunitas adimatur.

 Hucusque de criminibus laicorum, quemadmodum in canonibus continetur, collectum est. Nunc uero ad iudicia clericorum est transeundum.



LIBER QUINTUS. Incipiunt regule de ministris ecclesie, si deuiauerint, canonice prolate.



CAPUT PRIMUM. De presbyteris qui uxores acceperunt, uel fornicati sunt.

[a 1Kb] Presbyter, si uxorem acceperit, ab ordine deponatur.  Si uero fornicatus fuerit, aut adulterium perpetrauerit, amplius pelli debet, et ad penitentiam redigi.



CAPUT II. De diaconibus similiter.

[b 1Kb] Simili modo etiam diaconus, si eodem peccato succubuerit, ab ordine ministerii subtrahatur.



CAPUT III. De his qui ad presbyterium promouentur, et ante ordinationem peccatorum sibi sunt conscii.

[c 1Kb] Presbyter, si occupatus corporali peccato, et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se non fuerit ipse confessus, et argui manifeste nequiuerit,  potestati sui iudicis relinquatur.



CAPUT Iu. De canone apostolorum.

Presbyter, aut diaconus, qui in fornicatione, aut periurio, aut furto, aut homicidio captus est, deponatur. Non tamen communione priuetur. Dicit enim Scriptura: Non iudicabit Dominus bis in idipsum.



CAPUT u. De diuersis ordinibus ab uxoribus abstinendis.

[d 1Kb] Sacerdotes Dei et diaconi, uel qui sacramenta contrectant pudicitie custodes ab uxoribus se abstineant.



CAPUT uI. Quod sacerdotes et leuite cum mulieribus coire non debeant.

 [e 1Kb] Preterea, quod dignum, et pudicum, et honestum est, tenere Ecclesia omnimodo debet, ut sacerdotes et leuite cum mulieribus non ceant, qui ministerii quotidiani necessitatibus occupantur. Scriptum est enim: Sancti estote, quoniam ego sanctus sum Dominus Deus uester.



CAPUT uII. De incontinentia sacerdotum uel leuitarum.

[f 1Kb] De presbyteris et diaconibus diuinarum legum  est disciplina, ut incontinentes in officiis talibus positi, omni honore ecclesiastico priuarentur: nec admittantur ad tale ministerium, quod sola continentia  oportet impleri.



CAPUT uIII. De subintroductis mulieribus.

[g 1Kb] Interdicit per omnia magna synodus, non episcopo, non presbytero, non diacono, non alicui omnino, qui in clero est, licere subintroductam habere mulierem.



CAPUT IX. De clericis usuras accipientibus.

[h 1Kb] Quoniam multi sub regula constituti, auaritiam et turpia lucra sectantur: oblitique diuine Scripture dicentis: Qui pecuniam suam non dedit ad usuram, mutuum dantes, centesimos exigunt: iuste censuit sancta et magna synodus ut, si quis inuentus fuerit post hanc definitionem usuras accipiens, aut ex inuentione aliqua uel quolibet modo negotium  transigens, aut hemiolia, id est, sescupla exigens, uel aliquid tale prorsus excogitans turpis lucri gratia, deiiciatur a clero, et alienus existat a regula.



CAPUT X. Ut nullus presbyter et diaconus conductor existat, et clerici abstineant se ab usuris.

[i 1Kb] Presbyteri et diaconi non sint conductores, aut procuratores, neque ullo turpi negotio et inhonesto uictum querant, quia respicere debent scriptum esse: Nullus militans Deo, implicat se negotiis secularibus. Si quis commodauerit pecuniam, pecuniam accipiat; si speciem, eamdem speciem quam dederat, accipiat.



CAPUT XI. Ut clerici uel continentes ad uirgines uel uiduas non accedant.


[i 1Kb] Clerici uel continentes ad uirgines uel uiduas non accedant; nisi ex iussu uel permissu episcoporum, non accedant.



CAPUT XII. De clericis uel monachis non manentibus in suo proposito.

[k 1Kb] Qui semel in clero deputati sunt, aut monachorum uitam expetiuerunt, statuimus neque ad militiam,  neque ad dignitatem aliquam uenire mundanam: aut hoc tentantes, et non agentes penitentiam, quominus redeant ad hoc quod propter Deum primitus elegerunt, anathematizantur.



CAPUT XIII. De monachis uel uirginibus propositum non seruantibus.

[a 1Kb] uirginem que sese Domino consecrauit, similiter et monachum, non licere nuptialia iura contrahere: quod si hoc inuenti fuerint perpetrantes, excommunicentur. Confitentibus autem decreuimus, ut habeat auctoritatem eiusdem loci episcopus misericordiam humanitatemque largiri.



CAPUT XIu. Ut ad sacrarium mulieres non intreant.

[b 1Kb] Quod non oporteat mulieres ingredi ad altare.



CAPUT Xu. Quod nefas sit feminas sacris altaribus ministrare, uel aliquid ex his que uirorum sunt officiis deputata.


[c 1Kb] Nihilominus impatienter audiuimus, tantum diuinarum rerum subesse despectum, ut femine sacris altaribus ministrare firmentur, cunctaque non nisi uirorum famulatui deputata, sexum, cui non competit, exhibere: nisi quod omnium delictorum que sigillatim perstrinximus, noxiorum reatus omnis et crimen eos respicit sacerdotes, qui uel ista committunt, uel committentes minime publicando, prauis excessibus se fauere significant.



CAPUT XuI. Quod nulli sacerdoti canones liceat ignorare.

 [d 1Kb] Nulli sacerdotum suos liceat canones ignorare, nec quidquam facere quod Patrum possit regulis obuiare.



CAPUT XuII. De pollutionibus interrogatio Augustini, et responsio Gregorii.

[e 1Kb] Si post illusionem que per somnium solet accidere, uel corpus Domini quislibet accipere ualeat, uel, si sacerdos sit, sacra mysteria celebrare?


Responsio Gregorii.

Et quidem hunc Testamentum ueteris legis, sicut in superiori capitulo iam diximus, pollutum dicit, nisi lotum aqua. Ei usque ad uesperum intrare ecclesiam non conceditur: quod tamen aliter populus spiritualis intelligens, sub eodem intellectu accipiet quo prefati sumus: quia, quasi per somnium illuditur,  qui tentatus immunditia, ueris imaginibus in cogitatione inquinatur: sed lauandus est aqua, ut culpas cogitationis lacrymis abluat. Et nisi prius ignis tentationis recesserit, reum se quasi usque ad uesperum cognoscat. Sed est in eadem illusione necessaria ualde discretio; que subtiliter pensari debeat, ex qua re accidat menti dormientis. Aliquando enim ex crapula, aliquando ex nature superfluitate, uel infirmitate, aliquando ex cogitatione contingit. Et quidem si ex nature superfluitate euenerit, omnino hec illusio non est timenda, quia hanc animus  nesciens pertulisse magis dolendus est quam fecisse. Cum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi sacri mysterii, uel missarum solemnia celebrandi, cum fortasse aut festus dies exigit, aut exhiberi mysterium pro eo quod sacerdos alius in loco deest, ipsa necessitas compellit. Nam si adsunt alii qui implere ministerium [f 1Kb] ualeant, illusio per crapulam facta a perceptione sacri mysterii prohibere non debet, sed ab immolatione sacri mysterii abstinere, ut arbitror, humiliter debet, si tamen dormientis mentem turpis imaginatio non concusserit. Nam sunt quibus ita plerumque illusio nascitur, ut eorum  animus etiam in somno corporis positus, turpibus imaginationibus non fedetur. Qua in re unum ibi ostenditur, quod ipsa mens rea non tunc sit, sed suo iudicio libera, cum se ex dormienti corpore nichil meminit uidisse, tamen in uigiliis corporis meminit in ingluuiem cecidisse. Sin uero ex turpi cogitatione uigilantis oritur illusio in mente dormientis, patet animo reatus suus. uidet enim a qua radice inquinatio illa processerit, quia quod cogitauit sciens, hoc pertulit nesciens. Sed pensandum est, ipsa cogitatio utrum in suggestione, an in delectatione, uel quod maius, in peccati consensu ceciderit. Tribus enim modis impletur omne peccatum, uidelicet suggestione, delectatione, consensu. Suggestio quippe fit per diabolum, delectatio per carnem,  consensus per spiritum, quia et primam culpam serpens suggessit. Eua, uelut caro delectata est. Adam uero uelut spiritus consensit. Et necessaria est magna discretio inter suggestionem atque delectationem; inter delectationem atque consensum. iudicem sui presidere animum. Cum enim malignus spiritus peccatum suggerit in mente, si nulla peccati delectatio sequatur, peccatum omnimodo perpetratum non est. Cum uero delectari caro ceperit, tunc peccatum incipit nasci. Si autem etiam ad consensionem ex deliberatione descendit, tunc peccatum cognoscitur perfici.

In suggestione igitur peccati semen est, in delectatione fit nutrimentum, in consensu perfectio. Et  sepe contingit ut hoc quod malignus spiritus seminat in cogitatione, caro in delectatione trahat, nec tamen anima eidem delectationi consentiat. Et cum caro delectari sine animo nequeat, ipse tamen animus carnis uoluptatibus reluctans, in delectatione carnali aliquo modo ligatur inuitus, ut ei ex ratione contradicat, ne consentiat, et tamen delectatione ligatus sit, sed ligatum se uehementer ingemiscat. Unde et ille celestis exercitus precipuus miles gemebat, dicens: uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis. Si autem  captiuus erat, minime pugnabat: sed et pugnabat. Quapropter et captiuus erat, et pugnabat [a 1Kb] . Igitur legi mentis, lex, que in membris est, repugnabat: si autem pugnabat, captiuus non erat. Ecce itaque est homo, captiuus liber. Liber ex iustitia, quam diligit: captiuus ex delectatione, quam portat inuitus. Amen.



CAPUT XuIII. Quod nichil prosit sacerdoti, etiamsi bene uiuat, si male uiuentem tacendo non corrigit.

[b 1Kb] Quod uero dicit Apostolus, ut nos formam debeamus exhibere fidelibus, quid ualebit, si is cui uel hortandi bonos, uel castigandi malos, cura commissa est, bene uiuendo se imitandum bonis exhibeat, et malos tacendo non corrigat? Ad hoc enim,  nisi me fallit opinio, sancte uiuendum est sacerdoti, nam dicta sua repugnantibus factis euacuet si quod predicat fieri debere, non faciat; aut si quod non facit, predicare presumpserit, nichil apud eos qui eius uitam nouere proficiat. Quia ad hoc est Ecclesie Dei prepositus, ut non solum bene uiuendo alios exemplo sue conuersationis instituat, sed etiam fiducialiter predicando, singulis ante oculos peccata sua constituat: que pena maneat duros, que gloria obedientes, ostendat. Nullius salutem desperando contemnat: animas emendari nolentium plangat, imitatus Apostolum, qui ait: Ut lugeam multos ex his qui ante peccauerunt, et non egerunt penitentiam. Et iterum: Quis infirmatur, et ego non infirmor? Quis scandalizatur, et ego non uror?  Quapropter sciens quod si quibuslibet diuitibus ac potentibus male uiuentibus parcat, aut foueat eos, perdat simul, et pereat. Et sancte debet uiuere propter exemplum: et docere, propter sue administrationis officium: certus, quod ei nichil sua iustitia suffragetur, de cuius manu anima pereuntis exigitur: quando quicunque alius perierit, quem nulla docendi necessitas manet, solus penas sui sceleris dabit. Illi autem cui dispensatio uerbi commissa est, etiamsi sancte uiuat, et tamen perdite uiuentes arguere aut erubescat aut metuat, cum omnibus qui eo tacente perierunt, perit. Et quid ei proderit non puniri suo, qui puniendus est alieno peccato? Mentior, nisi hoc Dominus per Ezechielem prophetam sub cuiusdam terroris denuntiatione  loquitor, dicens ad eum: Et tu, fili hominis, speculatorem dedi te domui Isrel. Nec hoc transeunter debemus audire quod sacerdotem speculatorem appellat. Ut, sicut speculatori est de loco editiori prospicere, et plus omnibus contemplari, ita sacerdos debet esse propositus sublimitate celsior cunctis, ac maioris scientie habere gratiam, qua possit sub se uiuentes instruere. uideamus iam quid diuinus sermo continuet. Audies, inquit, ex ore meo sermonem, et annuntiabis eis ex me: ut hoc dicat sacerdos quod ex diuina lectione didicerit, quod illi Deus inspirauerit, non quod presumptione humani  sensus inuenerit. Annuntiabis eis, inquit, ex me; ex me, non ex te. Mea uerba loqueris: non est quod ex eis, tanquam Deus, infleris. Ex me, inquit, eis annuntia. Sed iam quid annuntiet, audiamus. Si me dicente ad impium, Impie, morieris, non fueris locutus ut se custodiat impius a uia sua, ipse impius in iniquitate sua morietur, sanguinem uero eius de manu tua requiram. Quid potuit expressius, quid apertius potest dici? Si impio, inquit, locutus non fueris, ut se ab impietate custodiat, et ille perierit, sanguinem eius de manu tua requiram. Hoc est dicere: Si ei peccata sua non annuntiaueris, si eum non argueris ut ab impietate sua conuertatur, et uiuat; et te, qui non increpasti, et ipsum, qui te tacente peccauit, flammis perennibus perdam. Quis  rogo tam saxei pectoris? quis tam ferreus erit, quem sententia ista non terreat? quis tam alienus a fide, qui sententie isti non credat [c 1Kb] ?



CAPUT XIX. Luctuosa descriptio carnaliter uiuentium sacerdotum.

Sed nos presentibus delectati, dum in hac uita commoda nostra et honores inquirimus, non ut meliores, sed ut ditiores; non ut sanctiores, sed ut honoratiores simus ceteris festinamus. Nec gregem Domini, qui nobis pascendus tuendusque commissus est, sed nostras uoluntates, dominationem, diuitias, et cetera blandimenta carnaliter cogitamus. Pastores dici uolumus, nec tamen esse contendimus. Officii nostri uitamus laborem, appetimus dignitatem, immundorum spirituum feras a grege dilacerando  non pellimus; et quod eis remanserat, ipsi consumimus, quando peccantes diuites uel potentes non solum non arguimus, sedetiam ueneramur: ac nobis aut munera solita offensi non dirigant, aut obsequia desiderata subducant; ac sic muneribus eorum et obsequiis capti, imo per hec illis addicti, loqui eis de peccato suo, aut de futuro iudicio formidamus: et ideo minaciter superbiam nostram diuinus sermo contundit: sed noster auditus nichil, unde proficiamus, admittit, quia presentis uite capti dulcedine, que pena negligentiam nostram maneat in eternum, noluimus cogitare. In pastores ergo ista dicuntur, de quorum nobis inani appellatione blandimur. Hec dicit Dominus Deus: ue pastoribus Isrel qui pascebant semetipsos. Nonne  greges pascuntur a pastoribus? lac comedebatis, et lanis operiebamini: quod crassum erat, occidebatis, gregem autem meum non pascebatis. Quod infirmum fuit, non solidastis; et quod egrotum, non sanastis: quod fractum, non alligastis, et quod abiectum, non reduxistis: quod perierat, non quesistis, sed cum auctoritate imperabatis eis, et cum potentia: et disperse sunt oues mee, eo quod non esset pastor. Et facte sunt in deuorationem omnium bestiarum agri. Et paulo post: Propterea, pastores, audite uerbum Domini: uiuo ego dicit Dominus Deus. Pro eo quod facti sunt greges mei in  rapinam, et oues mee in deuorationem omnium bestiarum agri, eo quod non esset pastor. Neque enim quesierunt pastores gregem meum: sed pascebant pastores semetipsos, et gregem meum non pascebant. Propterea, pastores, audite uerbum Domini. Hec dicit Dominus Deus: Ecce ego ipse super pastores, requiram gregem meum de manu eorum, et cessare eos faciam, ut ultra non pascant gregem: nec pascant amplius pastores semetipsos. Quis ad hec non intremiscat? Quis ista sine intolerabili metu future examinationis accipiat? nisi qui, aut non intelligit, aut futura non credit: sed omnia que Deus obseruare uoluit, tam aperte posuit, et ita sui nominis auctoritate firmauit, ut ea facilius, quod dictu quoque nefas est, contemnamus, quam non intelligere, uel  non credere. Iam aperta et diuina fingamus, quando audimus, Hec dicit Dominus. Quis futurum esse non credat quod dicit Deus, nisi qui Deo non credit? Quod autem dicit: ue pastoribus, istud, ue, pro maledicto poni, et pastorum nomine, nos significare, quis non intelligat, nisi qui futurum non cogitat? Greges Domini pascendos pastores facti suscipimus, et nos ipsi pascimur quando non gregum utilitati prospicimus, sed quid foueat et augeat nostras uoluptates attendimus. Lac et lanas ouium Christi oblationibus quotidianis ac decimis fidelium gaudentes accipimus, et curam pascendorum gregum, ac reficiendorum, a quibus peruerso ordine  uolumus pasci, deponimus. Non sanamus spiritali consilio peccatis infirmum. Non sacerdotali ope consolidamus, aut reficimus, diuersis tribulationibus fractum. Non ad uiam salutis reuocamus erroneum. Non requirimus sollicitudine pastorali uenie desperatione iam perditum. Ad hoc tantum potentes effecti, ut nobis in subiectos dominationem tyrannicam uindicemus, non ut afflictos contra uiolentiam potentum, qui in eos ferarum more seuiunt, defendamus. Inde est quod tam a potentibus huius mundi, quam a nobis, quod peius est, nonnulli grauiter fatigati depereunt, quos se de manu nostra Dominus requisiturum terribiliter comminatur dicens: Requiram oues meas de manu pastorum, et cessare eos faciam, ut ultra non pascant. Quod quid est  aliud quam, pastores qui semetipsos, non greges meos, pascunt, sublimitate sue dignitatis exspoliam, et inter reprobos, quia honorem suum noluerunt custodire, proiiciam? Horum, et his similium consideratione perterritus, timor et tremor uenerunt super me, et contexerunt me tenebre. Et dixi: Quis dabit mihi pennas sicut columbe, et uolabo, et requiescam? Et hoc est totum quod imperitie mee, ac futuri finis recordatus ingemui, et uolui, sarcina episcopatus mei deposita, elongare fugiens, et manere in solitudine, et ibi exspectare Deum, qui saluum me faceret, et a pusillanimitate mea et ab ipsa intolerabilium mihi sollicitudinum tempestate [a 1Kb] .



[LIBER PeNITENTIALIS.]





INCIPIT LIBER PeNITENTIALIS Ex scrinio romane Ecclesie assumptus.



PRAEFATIO HALITGARII.


 Addidimus etiam huic operi excerptionis nostre [a 1Kb] Penitentialem Romanum alterum, quem de scrinio Romane Ecclesie assumpsimus; attamen a quo sit editus ignoramus: idcirco adnectendum prescriptis canonum sententiis decreuimus, ut si forte he prolate  sententie alicui superflue sint uise, aut penitus que desiderat, ibi de singulorum criminibus nequiuerit inuenire, in hac saltem breuitate nouissima omnium scelera forsitan inueniet explicata.



QUOMODO PeNITENTES SINT SUSCIPIENDI, IUDICANDI, SIuE RECONCILIANDI.

Quotiescunque Christiani ad penitentiam [a 1Kb] accedunt, ieiunia damus: et nos communicare cum eis debemus ieiunio, unam aut duas septimanas, aut quantum possumus, ut non dicatur nobis quod sacerdotibus Iudeorum dictum est a Domino Saluatore nostro: ue uobis legisperitis, qui aggrauatis  homines, et imponitis super humeros eorum onera grauia et importabilia: ipsi autem uno digito uestro non tangitis sarcinas ipsas. Nemo enim potest subleuare cadentem sub pondere, nisi inclinauerit se, ut porrigat ei manum. Neque ullus medicorum uulnera infirmantium potest curare nisi fetoribus particeps fuerit. Ita quoque nullus sacerdotum, uel pontifex, peccatorum uulnera potest curare, aut  animabus peccata auferre, nisi prestante sollicitudine et oratione lacrymarum. Necesse est ergo nobis, frater carissime, sollicitos esse pro peccantibus: quia sumus alterutrum membra. Et si quid patitur unum membrum, compatiuntur omnia membra. Ideoque et nos, si uiderimus aliquem in peccatis iacentem, festinemus eum ad penitentiam per nostram doctrinam uocare. Et quotiescunque dederis consilium peccanti, da illi penitentiam statim: quantum debeat ieiunare, et redimere peccata sua; ne forte obliuiscaris, quantum eum oporteat pro suis peccatis ieiunare: ita quod necesse sit, iterum ut exquiras ab eo peccata. Ille autem forsitan erubescet, iterum peccata sua confiteri, et iterum amplius iudicari. Non enim [a 1Kb] omnes clerici hanc scripturam  usurpare, aut legere debent, qui inueniunt eam: nisi soli illi quibus necesse est, id est presbyteri. Sicut enim sacrificium offerre non debent, nisi episcopi et presbyteri, quibus claues regni celestis tradite sunt: sic nec iudicia illa alii usurpare debent.

Si autem necessitas euenerit, et presbyter non fuerit presens, diaconus suscipiat penitentem ad [b 1Kb] satisfactionem uel sanctam communionem. Sicut ergo superius diximus: humiliare se debent episcopi, siue presbyteri, et cum tristitie gemitu, lacrymisque orare, non solum pro suis delictis, sed etiam pro Christianorum omnium, ut possint dicere: Quis infirmatur, et ego non infirmor? quis scandalizatur, et ego non uror? Cum ergo uenerit aliquis ad sacerdotem confiteri peccata sua, mandet ei sacerdos, ut  exspectet modicum, donec intret in cubiculum suum ad orationem: si autem non habuerit cubiculum, tamen sacerdos dicat hanc in corde suo orationem.


Oremus.

Domine Deus [c 1Kb] omnipotens, propitius esto mihi peccatori; ut condigne possim tibi gratias agere, qui me indignum propter tuam misericordiam ministrum fecisti sacerdotalis officii: et me humilem, exiguumque peccatorem constituisti ad orandum, intercedendumque ad Dominum nostrum Iesum Christum, pro peccantibus, et ad penitentiam reuertentibus: ideoque dominator Domine, qui omnes homines uis saluos fieri, et ad agnitionem ueritatis uenire, qui non uis mortem peccatoris, sed ut conuertatur,  et uiuat: suscipe orationem meam, quam fundo ante clementiam tuam pro famulis atque famulabus tuis, qui ad penitentiam uenerunt, per Dominum nostrum.

uidens autem ille qui ad penitentiam uenit, sacerdotem tristem et lacrymantem pro suis facinoribus, magis ipse in timore Dei perculsus, amplius tristatur et exhorrescit peccata sua.

Et unumquemque hominem accedentem ad penitentiam si uideris acriter, et assidue stare in penitentia  suscipe illum. Qui uero potest ieiunare, quod impositum est illi, noli prohibere, sed permitte. Magis enim laudandi sunt qui celeriter debitum pondus persoluere festinant; quia ieiunium debitum est. Et sic date mandatum illis qui penitentiam agunt: quia si ieiunauerit et compleuerit quod illi mandatum est a sacerdote, purificabitur a peccatis. Quod si iterum ad pristinam consuetudinem uel peccatum reuersus fuerit, sic est quomodo canis qui reuertitur ad uomitum suum. Omnis itaque penitens, non hoc solum debet ieiunare, quod illi mandatum est a sacerdote; uerum etiam postquam compleuit ea que illi iussa sunt, debet quantum ipsi uisum fuerit ieiunare: siue in quarta feria tradas, siue parasceue; si egerit ea que illi sacerdos preceperit, peccata  eius dimittentur; si uero postea ex sua uoluntate ieiunauerit, mercedem sibi acquirit et regnum celorum. Qui ergo tota septimana ieiunat pro peccatis suis, Sabbato et Dominico die manducet et bibat quidquid ei appositum fuerit. Custodiat tamen se a crapula et ebrietate: quia luxuria de ebrietate nascitur. Ideo beatus Paulus prohibuit dicens: Nolite inebriari uino, in quo est luxuria: non quia in uino est luxuria, sed in ebrietate.

Si quis forte non potuerit ieiunare, et [d 1Kb] habuerit unde dare possit ad redimendum: si diues fuerit, pro uII hebdomadibus det solidos XX; si autem non habuerit tantum unde dare possit, det solidos X; si autem multum pauper fuerit, det solidos III. Neminem uero conturbet, quia iussimus XX solidos dare,  aut minus: quia si diues fuerit, facilius est illi dare solidos XX, quam pauperi tres solidos. Sed unusquisque attendat, cui dare debet: siue pro redemptione captiuorum, siue super sanctum altare: siue pauperibus Christianis erogandum. Et hoc scitote, fratres, ut dum uenerint ad uos serui uel ancille, querentes penitentiam, non eos grauetis, neque cogatis tantum ieiunare quantum diuites, quia serui et ancille non sunt in sua potestate: ideo medietatem penitentie illis imponite.


Explicit prologus.



INCIPIUNT ORATIONES AD DANDAM PeNITENTIAM.

In primis dicat sacerdos psalmum XXXuII: Domine, ne in furore tuo arguas me. Postea dicat, Oremus: et psalmum CXI: Benedicam, usque renouabitur.  Et iterum dicat, Oremus, et psalmum L. Miserere, usque omnes iniquitates meas dele. Post hec psalmum: Deus, in nomine tuo. Et dicat, Oremus. Deinde psalmum: Quid gloriaris in malitia? usque uidebunt iusti. Et dicat hanc orationem:


Oremus.

Deus, cuius indulgentia nemo non indiget, memento Domine famuli tui, N. et qui lubrici, terrenique corporis in fragilitate nudatur, quesumus, ut  des ueniam confitenti, parce supplici, ut qui nostris meritis accusamur, tua miseratione saluemur. Per Dominum, etc.


Aliter.

Deus, sub cuius oculis omne cor trepidat, omnes conscientie contremiscunt, propitiare omnium gemitibus, et omnium medere uulneribus, ut sicut nemo nostrum liber est a culpa, ita nemo sit alienus a uenia. Per Dominum, etc.


Item aliter.

Deus infinite misericordie ueritatisque immense, propitiare iniquitatibus nostris, et omnibus animarum nostrarum medere languoribus, ut miserationum tuarum remissione percepta, in tua semper benedictione letemur. Per Dominum.


 Aliter.

Precor, Domine, clementie et misericordie tue maiestatem, ut famulo tuo peccata et facinora confitenti, ueniam relaxare digneris: et preteritorum criminum culpas indulgeas, qui humeris tuis ouem perditam reduxisti; qui publicani preces confessione placatus exaudisti: tu etiam huic famulo tuo placare, Domine; tu eius precibus benignus aspira: ut in confessione placabilis permaneat, eius et petitio perpetuam clementiam tuam celeriter exoret, sanctisque altaribus et sacramentis restitutus, spei rursus eterne uite et celestis glorie mancipetur. Per Dominum.


Manus impositio.

Domine sancte Pater omnipotens, eterne Deus,  qui per Iesum Filium tuum Dominum nostrum, uulnera nostra curare dignatus es: te supplices rogamus et petimus, nos humiles tui sacerdotes, ut precibus nostris aurem tue pietatis inclinare digneris, remittasque omnia crimina et peccata uniuersa condones, desque huic famulo tuo, Domine, pro suppliciis ueniam, pro merore letitiam, pro morte uitam, ut de tua misericordia confidens peruenire mereatur ad uitam eternam. Per Dominum.



EX PeNITENTIALI ROMANO, QUALITER IUDICANDI SINT SINGULI PeNITENTES.



In primis de homicidio.

Si quis clericus homicidium fecerit, X annos peniteat: III ex his in pane et aqua. Si laicus: III annos peniteat: I ex his in pane et aqua. Subdiaconus uI,  diaconus uII, presbyter X, episcopus XII. Si quis ad homicidium faciendum consenserit, uII annos: III in pane et aqua. Si quis laicus homicidium fecerit uoluntarie, uII annos peniteat: III in pane et aqua. Si quis infantem oppresserit III annos peniteat. Primus ex his in pane et aqua. Et clericus similiter obseruet.



De fornicatione; ex eodem Penitentiali.

Si quis clericus fornicauerit, sicut Sodomite fecerunt, X annos peniteat. Tres ex his in pane et aqua. Si quis clericus adulterium commiserit, id est, cum uxore, uel sponsa alterius, si filium genuerit, uII [ann.] peniteat; si uero filium non genuerit, et in notitiam hominum non uenerit, si clericus est, tres annos peniteat: primum ex his in  pane et aqua. Si diaconus et monachus, uII: tres in pane et aqua. Episcopus XII: u in pane et aqua. Si quis clericus, uel cuius superior gradus est, qui uxores habent; uel post conuersionem, uel honorem iterum eam cognouerit, sciat se adulterium commisisse; idcirco, ut superius statutum est, peniteat. Si quis fornicauerit cum sanctimoniali uel Deo dicata, cognoscat se adulterium commisisse: secundum priora statuta unusquisque iuxta ordinem suum peniteat. Si quis per semetipsum fornicauerit, aut cum iumento, aut cum quolibet quadrupede, III annos peniteat. Si post gradum, uel uotum, uII annis peniteat. Si quis clericus concupiscens mulierem, et non potuit peccare, quia mulier eum non suscipit, dimidium annum peniteat in pane et aqua, et  toto se abstineat a uino et carne.

Si quis clericus, postquam se Deo uouerit, ad habitum secularem redierit, sicut canis ad uomitum suum, uel uxorem duxerit, X annis peniteat: III ex his in pane et aqua, et postea in coniugio non copuletur. Quod si uoluerit sancta synodus, uel apostolica sedes, separabit eos a communione catholicorum: similiter et mulier, postquam se Deo uouerit, si tale scelus commiserit, pari sententie subiacebit. Si quis laicus fornicauerit, sicut Sodomite fecerunt, uII annis peniteat. Si quis de alterius uxore filium genuerit, id est adulterium commiserit, ac torum proximi uiolauerit, III annos peniteat. Abstineat se a lautioribus cibis et a propria uxore: dans insuper pretium pudicitie marito uxoris  uiolate.

Si quis adulterare uoluerit, et non potuerit, id est susceptus non est, XL dies peniteat. Si quis uirgo uirgini coniunctus fuerit, si uoluerint parentes eius, sit uxor. Tamen unum annum peniteant, et sint coniugati. Si quis cum iumento fornicauerit, I annum peniteat. Si uxorem non habuerit, dimidium annum peniteat. Si quis uirginem, uel uiduam rapuerit, III annos peniteat. Si quis sponsam habens, sorori eius forsitan uitium intulerit, et coheserit tanquam sue: hanc autem uxorem duxerit, id est, desponsatam; illa uero, que uitium passa est, si forte necem sibi intulerit: omnes qui huius facti consentanei fuerint, X annis in pane et aqua redigantur, secundum statuta canonum. Si quis de mulieribus  que fornicate sunt interfecerit que nascuntur; aut festinet abortiuos facere, primum constitutum usque ad exitum communionem uetat. Id est quidem uerum definitum.  humanius aliquid consequantur, constituamus eis decennii tempora, secundum gradus, que sunt constituta, peniteant.



De periurio.

Si quis clericus periurauit, uII annis peniteat: III in pane et aqua. Laicus uII, subdiaconus uI, diaconus uII, presbyter X, episcopus XII. Si quis coactus pro qualibet necessitate, aut nesciens peierauerit, tres annos peniteat: unum in pane et aqua; et ani mam pro se reddat, id est, seruum uel ancillam de seruitute absoluat, et eleemosynas multas faciat. Si  quis peierauerit per cupiditatem, totas res suas uendat, et donet pauperibus, et tondeatur; et intret monasterium, et ibi deseruiat usque ad mortem.



De furto.

Si quis furtum capitale, id est, quadrupedem, uel fregerit, aut quodlibet maius pretium furauerit, uII annos peniteat, laicus u, subdiaconus uII, diaconus uIII, presbyter X, episcopus XII annos peniteat. Si quis de minoribus semel, aut bis furtum fecerit, reddat pro animo suo, et unum annum peniteat in pane et aqua. Et si reddere non potest, III annos peniteat. Si quis sepulcrum uiolauerit, uII peniteat: III ex his in pane et aqua. Si quis laicus furtum fecerit, reddat proximo suo quod furauit: III quadragesimas in pane et aqua peniteat.  Det eleemosynas pauperibus de labore, et sacerdotis iudicio iungatur altari.



De maleficio.

Si quis maleficio suo aliquem perdiderit, uII annos peniteat: III in pane et aqua. Si quis pro amore maleficus fit, et neminem perdiderit: si laicus est, dimidium annum peniteat: si clericus est, unum in pane et aqua: si diaconus, III annos in pane et aqua: si sacerdos, u annos: II in pane et aqua. Si autem per hoc partus mulieris quis deceperit, uI quadragesimas unusquisque insuper addat, ne homicidii reus sit. Si quis immissor tempestatum fuerit, uII peniteat: Iu in pane et aqua.



De sacrilegio.

Si quis sacrilegium [Forte, sortilegium] fecerit,  id est, quos aruspices uocant, qui auguria colunt semper augurauerint, aut quocunque malo ingenio, III annos peniteant in pane et aqua. Si quis ariolus fuerit, quos diuinos uocant, et aliquas diuinationes fecerit, quia demoniacum est, u annos peniteat: III in pane et aqua. Si quis in Kalendis Ianuarii, quod multi faciunt, et in ceruulo dicunt, aut in uehiculo uadit, III annos peniteat. Si quis sortes habuerit, quas [a 1Kb] Sanctorum, contra rationem uocant: uel aliquas sortes habuerit, uel qualicunque malo ingenio sortitus fuerit, uel diuinauerit, III annos peniteat, primum pane et aqua: si quis ad arbores, uel ad fontes, uel ad cancellum, uel ubicunque, exceptum in Ecclesia, uotum uouerit, aut exsoluerit, III annos peniteat in pane  et aqua, quia hoc sacrilegium est, uel demoniacum. Qui uero ibidem ederit aut biberit, I annum in pane et aqua peniteat. Si quis mathematicus, id est, per inuocationem demonum hominis mentem tulerit, u annis peniteat, primum in pane et aqua. Si quis ligaturas fecerit, quod detestabile est, III annos peniteat in pane et aqua. Si qui simul uadunt ad festiuitatem, in locis abominandis gentilium, et suam escam deferentes comederint, placuit eos per penitentiam biennii suscipi. Utrum uero cum oblatione, singuli episcoporum probantes uitam eorum, et singulos actus examinent. Si quis  manducauerit aut biberit iuxta fanum per ignorantiam, promittat deinceps,  nunquam reiteret: et quadraginta diebus in pane et aqua . Si uero per contemptum hoc fecerit, id est, postquam sacerdos ei predicauit, quod sacrilegium erat, mense demoniorum communicauerit; si gule hoc uitio tantummodo fecerit, III quadragesimas in pane et aqua peniteat: si uero pro cultu demonum et honore simulacri hoc fecerit, III annos peniteat. Si quis secundo et tertio immolatus paruit, III annos peniteat, et duobus sine oblatione communicet. Si quis manducauerit sanguinem, aut morticinium, aut idolis immolatum, et non fuit ei necessitas, ieiunet hebdomadas XII.



De diuersis capitulis.

 Si quis quodlibet membrum sibi uoluntarie truncauerit, Iu annos peniteat: primum in pane et aqua: si quis abortum uoluntarie fecerit, III annos peniteat: primo in pane et aqua. Si quis per potestatem, aut quolibet ingenio, res alienas malo ordine inuaserit, uel tulerit, superiore sententia similiter peniteat, et eleemosynas multas faciat. Si quis seruum, aut quemcunque hominem, quolibet ingenio in captiuitatem reduxerit, uel transmiserit, sicut supra peniteat. Si quis Ecclesiam combusserit, Xu annis peniteat, et eam sedule restituat, et pretium suum pauperibus distribuat. Si quis aream, aut domum cuiuscunque uoluntarie cremauerit, sicut supra peniteat. Si quis per iram alium percusserit, et sanguinem fuderit, aut debilitauerit; soluat ei primum  mercedem, et medicum querat; si laicus est, XL dies in pane et aqua ieiunet: si clericus, XLu; diaconus, uII menses: presbyter unum annum. Si quis uenationem exercuerit: clericus unum annum peniteat: diaconus II, presbyter III. Si quis de ministerio sancte Ecclesie qualecunque opus fraudauerit, uel neglexerit, uII annos peniteat: III pane et aqua. Si qui cum animalibus peccauerint, qui nondum XX annorum fuerint, Xu annis exactis in penitentia, communionem orationum mereantur. Deinde u annis in hac communione durantes, oblationis sacramenta contingant. Discutiatur autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam  penitentiam prolixius tempus insumant. Quotquot autem peracta XX annorum etate, et uxores habentes, hoc peccato prolapsi sunt, XXu annis penitudinem gerentes, in communione recipiantur orationum. In qua quinquennio perdurantes, tum demum oblationis sacramenta percipiant. Quod si qui uxores habentes et transcendentes L annis ita deliquerint, ad exitum uite communionis gratiam consequantur.



De ebrietate et fornicatione.

Inebriatur quis a uino, siue ceruisia, contra interdictum Saluatoris et apostolorum eius. Quod  si uotum habuerit sanctitatis, XL diebus in pane et aqua culpam diluat: laicus uero uII diebus peniteat. Episcopus faciens fornicationem, degradetur, et XII annis peniteat. Presbyter, aut diaconus, fornicationem faciens naturalem [a 1Kb] prelato ante monachi uotum tres annos peniteat, ueniam omni hora roget: superpositionem in unaquaque hebdomada faciat, exceptis quinquagesime diebus.



De minutis causis.

Si quis casu negligens sacrificium perdit, relinquens foris, et ab aliquo deuoratur, XL diebus peniteat; sin [b 1Kb] uero, annum unum peniteat. Si communicauerit ignorans excommunicatum, diebus XL peniteat. Si quis sponte communicauerit excommunicato, uerbo, uel relatione, uel cibo, uel potu, XL dies  in pane et aqua, et sale peniteat. Si sacrificium terratenus cadit [c 1Kb] negligendo, superpositio fiat. Si ceciderit sacrificium de manu offerentis terratenus, et non inuenitur aliquid: omne, quodcunque inuentum fuerit, in loco, in quo ceciderit, comburetur: et cinis sub altario recondatur, et sacerdos dimidium annum peniteat.

Pro bonis rebus offerre debemus; pro malis, nequaquam. Presbyteri pro suis episcopis non prohibentur offerre. Qui prebet dicatum barbaris, III annos peniteat. Qui monasteria exspoliant, falso dicentes se captiuos redimere, III annos peniteant: et omnia, que abstraxerunt, pauperibus donent. Qui carnem animalium, quorum mortem nescit, manducat, tertiam partem anni peniteat. Priorum  statuta Patrum promamus. Pueri solum sermocinantes, et transgredientes instituta seniorum, tribus superpositionibus emendentur. Osculum simpliciter facientes, uII superpositionibus. Cum inquinamento autem sine amplexu, Xu superpositionibus corrigantur.



De dispensationibus sacrificii.

Qui non bene custodierit sacrificium, et mus comederit, XL diebus peniteat. Qui autem perdiderit suum chrisma [d 1Kb] L, aut solum sacrificium, in regione qualibet, ut non inueniatur, III quadragesimas uel annum unum peniteat. Perfundens aliquis calicem super altare, quando auferuntur linteamina, uII diebus peniteat. Si ceciderit [e 1Kb] in stramen, uII dies peniteat. uomens [Al., sumens] sacrificium grauatus  saturitate uentris, XL diebus: si in [f 1Kb] ignem proiecerit, XX diebus peniteat. Diaconus obliuiscens oblationem offerre sine linteamine, donec offeruntur, similiter peniteat. Qui acceperit sacrificium post  cibum, uel aliquam paruissimam refectionem, nisi pro uiatico: pueri, tres, maiores uII, clerici XX dies peniteant.

Si in farina, uel in aliquo sicco cibo, siue in melle, uel in lacte, bestiole immunde inueniuntur, quod circa corpora eorum est, proiiciatur.

[g 1Kb] Qui negligentiam erga sacrificium fecerit, ut sit a uermibus consumptum, et ad nichilum deueniat, III quadragesimas peniteat. Si integrum inuenerit, et in eo fuerit uermis, comburatur, et sic cinis eius sub altari abscondatur; et negligens XL dies peniteat. Et si inuentum fuerit, ut supra, mundetur: si usque ad altare tantum fuerit lapsum, superponatur. Si de calice aliquid stillauerit, per negligentiam in terram, linqua lambatur: tabula radatur: igne  comburatur; et L diebus peniteat. Si super altare stillauerit calix, sorbeat minister, et linteamen, quod tetigit stilla, abluatur tribus uicibus, et tribus diebus peniteat. Si titubauerit sacerdos super orationem Dominicam, que dicitur, periculose una uice, uel psalmis, L psalmis; secunda uice, C plagis .



Item de homicidio.

Si quis in expeditione publica occidit hominem sine causa, ieiunet hebdomadas XXI. Si autem forsitan se defendendo, aut parentes suos, aut familiam suam, occidit aliquem, ille non erit reus. Si uoluerit ieiunare, in illius potestate est; quia coactus hoc fecit. Si homicidium in pace fecerit, et non fuerit turba per potestatem, aut inimicitie causa, ut res eius capiat, ieiunet hebdomadas XXuIII, et  res eius quem occidit reddat uxori, uel filiis eius.



De penitentibus egris.

Si quis ad penitentiam uenit, et egritudo euenerit, et non potuerit adimplere, quod illi mandatum est a sacerdote, suscipiatur ad sanctam communionem. Et si uoluerit eum Dominus saluare, ieiunet postea. Si quis non penitet, et forsitan ceciderit in egritudinem, et quesierit communicare, non prohibeatur. Sed date ei sanctam communionem, et mandata illi, ut si placuerit misericordie Dei, et euaserit de ipsa egritudine, postea omnia confessus sit, et sic peniteat.



De excommunicatis mortuis.

Si quis excommunicatus fuerit mortuus, qui iam sit confessus, et non occurrit, sed occupauit eum  mors, siue in uia, siue in domo; si est aliquis ex parentibus eius, pro eo aliquid offerat ad sanctum altare, aut ad redemptionem captiuorum, aut ad commemorationem anime eius.



De incestis.


Si quis accepit filiam uxoris sue, hunc non potestis iudicare, nisi prius separentur. Postquam separati fuerint, unicuique eorum imponat hebdomadas XIu et iterum nunquam se iungant. Si autem uoluerint nubere siue uir, siue mulier, potestatem habeat: sed non illa, que dimisit. Si quis acceperit cognatam, aut nouercam, aut auunculi uiduam: et hi, qui uxorem patris sui, uel sororem uxoris sue, grande iudicium est; canonice damnetur. Propter fornicationem autem multi nesciunt numerum mulierum, cum quibus fornicati sunt, illi ieiunent hebdomadas L.



De idolothytis.

Si quis, dum infans est, per ignorantiam gustauerit  de his, que fuerint idolis immolata, aut morticinum, aut aliquid abominabile: ieiunet hebdomadis III. Si quis nesciens manducauit idolis immolatum, aut morticinum, dabitur illi uenia, quoniam nesciens hoc fecit: tamen ieiunet hebdomadis III.



De furto per necessitatem.

Si quis per necessitatem furauit cibaria, uel uestem, siue quadrupedem per famem, aut per nuditatem, uenia illi datur. Ieiunet hebdomadis Iu. Si reddiderit, non cogatis ieiunare. Si quis caballum, aut bouem, aut iumentum, uel uaccam furauerit, siue cibaria, uel que totam familiam nutriunt, ieiunet ut supra.



De adulterio.

 Si mulier deceperit matris sue maritum: illa non potest iudicari, donec relinquat eum. Cum separati fuerint, ieiunet hebdomadis XIu. Si quis legitimam habens uxorem, dimiserit eam et aliam duxerit, illa quam duxit, non est illius. Non manducet, neque bibat, neque omnino in sermone sit cum illa, quia male accepit, neque cum parentibus illius. Ipsi tamen si consenserit, sint excommunicati. Si mulier suaserit alterius mulieris maritum, sit excommunicata a Christianis. Si quis Christianus Christianum uiderit ambulantem, uel oberrantem parentem suum, eumque uendiderit, ille non est dignus inter Christianos requiem habere, donec redimat eum. Si autem non potuerit inuenire locum ubi sit, pretium quod accepit, det pro illo, et alium  redimat de seruitute, et ieiunet hebdomadis XXuIII.



De penitentia trigamorum.

Si cuiuslibet hominis mortua fuerit uxor, habet potestatem accipere alteram: similiter et mulier. Si tertium acceperit, ieiunet hebdomadas tres. Si quartum aut quintum acceperit hebdomadas XXI.



De eo qui se ipsum laniauerit.

Si quis comas suas incidit, aut faciem suam laniauerit cum gladio, aut ungulis, post mortem parentum ieiunet hebdomadas III. Et postquam ieiunauerit, sic communicet.



De ueneficis.

Herbarius uir, aut mulier, interfectores infantium, in extremum uite cum uenerit, si quesierit  penitentiam cum luctu ac fletu lacrymarum, si cessauerit, suscipite eum; ieiunet hebdomadis L.



De suffocatis.

Si canis, aut uulpes, siue accipiter, aliquid mortificauerint: siue de fuste, siue de lapide, siue de sagitta, que ferrum non habet, mortuum fuerit: hec omnia suffocata sunt: non manducentur. Et qui manducauerint, ieiunet hebdomadis uII.



De laceratis.

Si quis sagitta percussit ceruum siue aliud animal, et post diem tertium inuentum fuerit, et forsitan ex eo lupus, ursus, canis aut uulpes gustauerit, nemo manducet. Et qui manducauerit, ieiunet hebdomadis Iu. Si gallina in puteo mortua fuerit, puteus euacuetur. Si sciens ex eo biberit, ieiunet bebdomada  I. Si mus et gallina, aut aliquid ceciderit in uinum, de hoc nullus bibat. Si in oleum, aut mel ceciderit, oleum expendatur in lucernam, in medicinam, uel in aliam necessitatem. Si piscis mortuus fuerit in piscina, non manducetur. Et qui manducauerit, ieiunet hebdomadas Iu. Si porcus uel gallina manducauerit de corpore hominis, non manducetur, neque seruetur ad semen, sed occidatur et canibus tradatur. Si lupus lacerauerit animal, et mortuum fuerit, nemo manducet. Et si uixerit postea, cum homo occiderit, manducetur.



De pollutis animalibus.

Siue cum capra, siue cum pecore, aut cum alio animali si peccauerit homo, nemo manducet carnes  eius, neque cocus eius, sed occidatur et canibus tradatur. Si quis uoluerit dare eleemosynam de his pecuniis que fuerunt de preda, si iam penitentiam egit, potestatem habet.



De reconciliatione penitentium tertia [et] quinta feria ante pascha.

In primis dicit psalmum cum antiphona: Cor mundum crea in me, Deus, et spiritum rectum innoua in uisceribus meis.


Oratio.

Deus humani generis benignissime conditor et misericordissime reformator, qui in reconciliatione lapsorum, etiam misericordia tua primus indigeo, seruire effectibus gratie tue, per ministerium sacerdotale uoluisti, ut cessante merito supplicis, mirabilior  fieret clementia Redemptoris.


Alia.

Omnipotens sempiterne Deus confitenti tibi famulo tuo, pro tua pietate peccata relaxa, ut non ei plus noceat conscientie reatus ad penam quam indulgentia tue pietatis prosit ad ueniam.


Item, aliorum.

Omnipotens sempiterne Deus, qui peccatorum indulgentiam in confessione celeri posuisti, succurre lapsis, miserere confessis: ut quos delictorum catena constrigit, magnitudo tue pietatis absoluat.



Oratio super infirmo.

Deus qui famulo tuo Ezechie terquinos annos ad  uitam donasti, ita et hunc famulum tuum a lecto egritudinis eripias ad salutem. Per Dominum.



QUALITER ILLE ANNUS OBSERuANDUS SIT, QUI IN PANE ET AQUA ALICUI IMPONITUR IN PeNITENTIA IEIUNANDUS.



Ex Penitentiali Romano.

Penitentia unius anni, qui in pane et aqua ieiunandus est, talis esse debet: in unaquaque hebdomada tres dies, id est, secundam feriam, quartam et sextam in pane et aqua ieiunet. Et tres dies, id est, tertiam feriam, quintam et sabbatum a uino, medone, mellita, ceruisia, a carne, et sagimine, et caseo, et ouis, et abdomine, et pinguibus piscibus se abstineat. Manducet autem minutos pisciculos, si habere potest; sin autem, unius generis piscem, legumina,  et olera, et poma comedat, et ceruisiam bibat. Et in Dominicis diebus, et in Natali Domini, illos Iu dies; et in Epiphania Domini, I diem; et in Pascha usque in octauum diem: et in Ascensione Domini et in Pentecoste Iu dies, et in missa S. Ioannis Baptiste, et sancte Marie, et duodecim apostolorum, et Michelis, et sancti Remigii, et omnium sanctorum, et sancti Martini, et in festiuitate illius sancti, qui in episcopatu celebris habetur: in his supradictis diebus faciat caritatem cum ceteris Christianis, id est, eodem cibo et potu utatur quo et illi. Sed tamen ebrietatem et uentris distensionem semper in omnibus caueat.



Ex eodem Penitentiali.

Iste annus secundus est ab illo qui in pane et aqua  obseruandus est, post illum ieiunandus. Qui etiam dandus est his qui uiros ecclesiasticos sponte occidunt: et in consuetudine habent sodomiticum scelus, et peccatum contra naturam: et in ecclesiis homicidia sponte committunt, et qui alia huiusmodi perpetrauerint. Penitentia illius anni talis esse debet: ut duos dies, id est, secundam et quartam feriam, sextam unaquaque hebdomada ieiunet usque ad uesperam; et tunc reficiat se sicco cibo, id est, pane et leguminibus siccis, sed coctis aut pomis, aut oleribus crudis: unum eligat ex his tribus, et utatur; et ceruisiam bibat, sed sobrie. Et sextam feriam in pane et aqua obseruet; et tres quadragesimas ieiunet: unam ante Natalem Domini, secundam, ante Pascha; tertiam, post Pentecosten. Et in his tribus  quadragesimis ieiunet duos dies ad nonam in hebdomade, et de sicco cibo comedat, ut supra notatum est. Et sextam feriam ieiunet in pane et aqua. In festiuis autem diebus in superiori capite enumeratis utatur cibo et potu quo et ceteri Christiani. Sed tamen ebrietatem et uentris distensionem semper in omnibus caueat.



Quid illis agendum qui statutum ieiunium implere nequeunt.

Qui potest ieiunare et implere quod in Penitentiali scriptum est, bonum est, et Deo gratias referat. Qui autem non potest, per misericordiam Dei consilium damus tale: ut nec sibi, nec alicui necesse sit uel perire, uel desperare. Pro uno die quem ieiunare  debet in pane et aqua, L psalmos cantet flexis genibus, si potest fieri, in ecclesia, uel in alio loco conuenienti, et unum pauperem pascat. uel si tandiu flexis genibus stare non potest, LXX psalmos erectus cantet, et pauperem pascat. uel centies genibus flexis, centies ueniam petat. uel tres denarios in eleemosynam tribuat, uel tres pauperes pascat. Qui autem unum diem in pane et aqua ieiunandum aliquo predictorum quinque modorum redemerit, eo die, excepto uino, carne et sagimine, sumat quod placet.



De remedio unius hebdomade, ex eodem Penitentiali.

Pro una hebdomada quam in pane et aqua ieiunare debet, CCC psalmos genibus flexis decantet. uel  sine genuum flexione III psalteria intente cantet. Et postquam psallerit, excepto uino, carne et sagimine, sumat quod uelit.



Remedium unius mensis.

Primo [pro] uno mense, quem in pane et aqua ieiunare debet, psalmos mille ducentos genibus flexis, uel sine genuum flexione mille, DCLXXX psalmos decantet. Et omni die, si uelit, et non potest abstinere, reficiatur ad sextam: nisi quartam feriam et sextam: has ieiunet ad nonam. Et a carne, et sagimine, et uino totum mensem se abstineat. Alium autem cibum post decantationem psalmorum sumat. Isto ordine, totus ille annus redimendus est.



De alia redemptione, ex eodem Penitentiali.

Qui uero psalmos non nouit, et ieiunare non potest,  pro uno anno quem in pane et aqua ieiunare debet, det eleemosynam pauperibus XXII solidos. Et omnes sextas ferias in pane et aqua ieiunet. Et in tribus quadragesimis illius anni, quantitatem, quod sibi preparatur in cibo, uel in potu, illud estimet, quanti pretii esse possit: et medietatem illius pretii distribuat in eleemosynam pauperibus, et assidue oret Deum.



DE PRESBYTERIS [QUORUM] PRAuA EXEMPLA. Ex concilio magno sub Ludouico rege.

Si quis presbyter uite sue negligens prauis exemplis mala de se suspicari permiserit, et populus ab episcopo iuramento seu banno Christianitatis constrictus infamiam eius patefecerit, et certi accusatores criminis eius defuerint, admoneatur primo seorsim  ab episcopo: deinde sub duobus uel tribus testibus, si non emendauerit, in conuentu presbyterorum episcopus eum publica increpatione admoneat. Si uero neque sic se correxit, ab officio suspendatur, usque ad dignam satisfactionem, ne populus fidelium in eo scandalum patiatur. Si autem accusatores legitimi fuerint, qui eius crimina manifestis indiciis probare contenderint, et ipse negauerit, tunc ipse cum sociis eius eiusdem ordinis sex si ualet, a crimine se expurget. Diaconus uero, si eodem crimine accusatus fuerit, semetipsum cum tribus examinet.

Diuersitas culparum diuersitatem facit penitentiarum. Nam et corporum medici diuersa medicamenta componunt: ut, aliter uulnera, aliter morbum,  aliter tumores, aliter putredines, aliter caligines, aliter confractiones, aliter combustiones curent. Ita et spiritales medici diuersis curationum generibus animarum uulnera curare debent. Sed quia hec paucorum est ad purum cuncta cognoscere, et curare, et mederi, atque ad integrum salutis statum reuocare, ideo solerter admonemus doctum quemque sacerdotem Christi, ut non ex suo sensu, sed secundum canonum statuta et traditiones Patrum uniuersa disponat, et contradictionem utriusque sexus, etatem, personas, paupertatem, causam, statum cuiusque penitentiam agentis, ipsumque cor penitentis inspiciat; et secundum hec, ut uisum sibi fuerit, ut sapiens medicus, singula queque diiudicet.



EX DICTIS BEATI HIERONYMI PRESBYTERI. Cur canones singulis criminibus modum non prescribant.


Mensuram autem temporis in agenda penitentia non satis aperte prefigunt canones pro unoquoque crimine, ut de singulis dicant qualiter unumquodque emendandum sit, sed magis in arbitrio sacerdotis intelligentis relinquendum statuunt, quia apud Deum non tam ualet mensura temporis quam doloris, nec abstinentia tantum ciborum quam mortificatio uitiorum. Propter quod tempora penitentie fide et conuersatione penitentium abbreuianda precipiunt, et negligentia protelanda existimant. Tamen pro quibusdam culpis modi penitentie sunt impositi, iuxta quos cetere perpendende sunt culpe, cum sit facile  per eosdem modos uindictam et censuram canonum existimare.



SANCTUS LEO PAPA OMNIBUS EPISCOPIS

. De confessione penitentium non publicanda.

Illam presumptionem quam nuper contra apostolicam regulam agnoui a quibusdam illicita usurpatione committi, modis omnibus constituo submoueri. De penitentia scilicet que a fidelibus postulatur, ne de singulorum genere peccatorum libellis scripta professio publicetur conscientiarum, sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non uereatur, tamen, quia non omnium huiusmodi sunt  peccata, ut ea, qui penitentiam poscunt, non timeant publicare, amoueatur improbabilis consuetudo: ne multis a penitentie remediis arceantur, dum aut erubescunt, aut metuunt inimicis suis facta sua reserari, quibus possunt legum constitutione percelli. Sufficit enim illa confessio que primum Domino offertur, tunc etiam sacerdoti qui pro delictis penitentium deprecator accedit. Tunc enim plures ad penitentiam poterunt prouocari, si populi auribus non publicetur conscientia confitentis.



EX DECRETIS EuARISTI PAPAE

.

Ut presbyteri de occultis peccatis iussione episcopi penitentes reconcilient, et, sicut suprascripsimus, infirmantes absoluant et communicent.



EX DICTIS SANCTI AUGUSTINI. Ut canonicum remedium occulte confessis primitus indicatur.


Si quis incestum occulte commiserit, et sacerdoti confessionem occulte egerit, indicetur ei remedium canonicum quod subire debuisset si eius facinus publicatum fuisset. uerum quia latet commissum, detur ei a sacerdote consilium, ut saluti anime sue pro occulta penitentia proficiat: hoc est, ut grauiter se ex corde deliquisse confiteatur: per ieiunia, et eleemosynas, uigiliasque, atque sacras orationes cum lacrymis se purgare contendat, et sic se ad spem uenie pro misericordia peruenire confidat.



EX DECRETIS PII PAPAE

. Ne penitentes ante consummationem penitentie communicent.


Penitentes non debent communicare ante consummationem penitentie. Quod penitentes a conuiuiis, et ornamentis, atque alba ueste abstinere debeant; et discordes ab ecclesia pellantur, donec ad pacem redeant.



EX DECRETIS IULII PAPAE. Quod sit simoniacus quicunque reconciliationem pro munere uel dignis negauerit, uel indignis concesserit.

Ut nemo presbyterorum xenium, uel quodcunque emolumentum temporale, imo detrimentum spiritale, a quocunque publice peccante uel incestuoso accipiat, ut episcopo uel ministris eius peccatum illius reticeat: nec pro respectu cuiusque persone,  aut consanguinitatis, uel familiaritatis, alienis communicans peccatis, hoc episcopos innotescere detrectet: nec a quoquam penitente aut gratiam, aut fauorem, aut munus suscipere presumat; aut minus digne penitentem ad reconciliationem adducat, ei testimonium reconciliationis ferat: uel quocunque liuore, alium quemlibet dignius penitentem a reconciliatione remoueat, quia hoc simoniacum, et Deo et hominibus contrarium est.



EX DECRETIS LUCII PAPAE

.



Ne quis pen tentiam morienti neget.

Si quis presbyter penitentiam abnegauerit morientibus, reus est animarum, quia Dominus dicit: Quacumque die conuersus fuerit peccator, uita uiuet,  et non morietur. uera enim conuersio in ultimo tempore esse potest, quia Dominus non solum temporis, sed cordis inspector est.



Ex concilio Toletano.

Episcopi in protegendis populis ac defendendis impositam sibi curam non ambigant. Ideoque dum conspiciunt potentes ac iudices pauperum oppressores existere, prius eos sacerdotali admonitione redarguant; et si contempserint emendari, eorum insolentiam regis auribus intiment, ut quos sacerdotalis admonitio non flectit ad iustitiam, regalis potestas ab improbitate cerceat.



De filiis non legitimis.

Filii uero ex huiuscemodi uituperabili coniunctione  ante coniugium minus laudabiles procreati, ad ecclesiasticam dignitatem nullo modo promoueantur. Nec de tali coniugio generati ecclesiasticis ordinibus applicentur, nisi forte eos aut maxima Ecclesie utilitas et necessitas postulet, aut euidens meritorum prerogatiua commendet.



EX DECRECTIS HYGINI PAPAE
(
.

Si motum fuerit altare, denuo consecretur ecclesia. Si parietes mutantur et non altare, salibus tantum exorcizetur.



Que consuetudo in ecclesia sit concedenda.

Ex Regesto S. Gregorii cap. 65: Nos quidem,  iuxta seriem relationis uestre, consuetudinem, qua tamen contra fidem catholicam nichil usurpare dignoscitur, immotam esse concedimus. Hoc etiam pro edificatione omnium ecclesiarum, et pro utilitate totius populi, nobis placuit ut non solum in ciuitatibus, sed etiam in omnibus parochiis, uerbum faciendi daremus presbyteris potestatem. Ita ut si presbyter aliqua infirmitate per se ipsum non poterit predicare, sanctorum Patrum homilie a diaconibus recitentur. Si enim digni sunt diaconi quos Christus in Euangelio dignatus est regere, quare indigni iudicentur sanctorum expositiones publice recitare?





NOTAE P. HUGONIS MENARDI IN PRAECEDENTEM LIBRUM.


 In prefatione hec uox, alterum, notanda. Hunc Penitentialem Romanum alterum dicit, quia antea libro Iu posuit Penitentialem ex antiquorum conciliorum canonibus excerptum.

Primum caput citat Burchardus lib. XIX, cap. 33, usque ad hec uerba, non enim omnes clerici, ex Penitentiali Theodori, Anglorum episcopi, paulo contractius. Hec uerba, consilium dederis penitenti, sic exponenda sunt, id est, monueris penitentem, qua ratione deinceps sit in peccatis uitandis cautior. Postea dicit iniungendam esse penitentiam a sacerdote, dum confessorum peccatorum recordatur: ne si nolit penitens peccata retexere, seuerius iudicetur a sacerdote. Hec uerba, suscipiat diaconus penitentem ad communionem, sic explicanda sunt; quod urgente necessitate, presertim periculo mortis, debeat diaconus penitenti, quem ex profusione lacrymarum uel similibus signis non ficte penitere nouit, porrigere sanctam eucaristiam, quamuis defectu sacerdotis non fuerit absolutus. Hunc locum profert  Burchardus lib. XIX, c. 154, ex Penitentiali Romano. Idem prorsus statuitur in Ordine Romano iisdem plane uerbis in ordine ferie Iu in capite ieiunii, et quid simile factum legimus apud Eusebium, lib. uI Hist. Eccl., cap. 36, quamuis non diaconi ministerio, in persona cuiusdam Serapionis, qui ui tormentorum uictus cum idolis immolasset, ab Ecclesia eiectus est, et facti penitens frustra ad communionem fidelium admitti efflagitauit. Qui tandem graui morbo conflictatus, triduo deinceps omni sensuum et uocis usu caruit; et ad se reuersus, uocisque compos factus nocte nepotem suum ad presbyterum misit, rogans eum ut quantocius ad se ueniret; sed presbyter morbo prepeditus cum ad senem egrotum accedere non posset, eius nepoti particulam eucaristie dedit, precipiens ut eam malefactam in os senis infunderet. Quod cum ille a presbytero reuersus fecisset, illico senex in pace quieuit. Hec uerba, humiliare se debent episcopi uel presbyteri, etc., reperire est etiam  apud Burchardum lib. XIX, cap. 2. Idem prestabat S. Ambrosius, ut testatur Paulinus presbyter in eius uita. »Siquidem quotiescunque illi aliquis ad percipiendam penitentiam lapsus suos confessus esset, ita flebat, ut et illum flere compelleret. uidebatur etiam sibi eum tacente iacere.« Ita olim cum missarum solemniis expletis penitentes lacrymis perfusi ad pontificis pedes corruerent, sic pontifex lacrymis madefactus penitentium etiam pedibus prouoluebatur, ut testatur Sozomenus lib. uII Hist. Eccl., cap. 16. Is ritus, mandet ei sacerdos, etc., exstat etiam cap. supra citato, et in Ordine ms. bibl. S. Remigii Rhem. ad penitentiam dandam, cum oratione subsequente;  in qua, ut in prefato Ordine S. Remigii, male legitur, ad adorandum; sed legendum est, ad orandum, ut apud Burchardum.

Sequens capitulum exstat apud Burchardum, c. 32, citatum ex Penitentiali Romano; alicubi mutilum, non est in citato Ordine ms. S. Remigii. uocabulum, tetradas, est a recto, tetras, id est, quarta feria cuiusque septimane, ut parasceue sexta, in quibus ieiunant Christiani, presertim Orientales ex antiquo more, ut fuse docuimus in notis et obseruationibus ad Concordiam Regularum. Infra in eodem capite dicitur, sabbato et Dominica die manducet. Ita apud Burchardum; sed sabbato, additum uidetur ab iis qui, morem Grecorum secuti, sabbatis non ieiunabant: maxime cum hic libellus penitentialis sit Ecclesie Romane, ut clarum est ex Burchardo, qui sepe illum sub hoc nomine citat. Tandem in fine huius capituli hec uerba exstant: Explicit prologus, sed puto esse ad finem capitis sequentis reiicienda,  quod uidetur membrum esse superioris. Hec uerba, si quis non potuerit ieiunare, usque ad ista, et hec scitote, citantur a Burchardo, cap. 22, ex Penitentiali Theodori. Solidus apud ueteres Romanos est nummus aureus: cuius ualorem notat Cassiodorus lib. I uar. epist. 10: Sex millia denariorum solidum esse uoluerunt. Solidus Francicus olim quadraginta denariorum numero computabatur, ut docet Hincmarus in lib. de uita sancti Remigii, patetque ex synodo Rhemensi II, can. 41. Tandem ad duodecim denariorum ualorem redactus est.

Sequuntur quidam psalmi ad dandam penitentiam, qui etiam exstant apud Burchardum lib. XIX, c. 7; sed ibi integri dicendi. Orationes totidem sunt, sed secunda et tertia diuerse sunt. Apud Canisium non habetur Oremus, sed, dic orationem.

Sequitur oratio impositionis manus, que apud Burchardum secunda est inter orationes prefatas. Hec oratio dicitur impositionis manus, quia olim sacerdos dando penitentiam manum capiti penitentis  imponebat, orationem hanc uel aliam similem recitando. Concilium Agathense, can. 15: »Penitentes, tempore quo penitentiam petunt, impositionem manuum, et cilicium super caput a sacerdote, sicut ubique constitutum est consequantur.« Oratio sequens non est integra apud Henric. Canisium; integram habes in Ordine Romano, in ordine ferie u in cena Domini. Reposui, etiam me, quia in NS. eodem ms., quemadmodum apud Canisium, male legitur, etiam ego. In oratione III legitur, ut quod, quemadmodum et apud Canisium. At apud Burchardum et in Ordine Romano legitur, ut quos.

In primo capite secunde partis hec uerba, Si Clericus  homicidium fecerit, uidentur esse superflua. Ad hec uerba, si laicus, subaudi, non uoluntarie, quia paulo post agit de homicidio uoluntario laici.

In secundo capite clericus cuius gradus est altior est episcopus, aut presbyter, aut diaconus. Ad illa uerba, si gradum, aut uotum, subaudi habuerit. Finis capitis corruptus est, et ita, ut arbitror, castigandus: »Si qua de mulieribus que fornicate sunt interfecerit que nascuntur, primum constitutum usque ad exitum uetat,  communicare. uerum, ut iuxta id quod definitum est, humanius aliquid consequatur, constituimus ut eam decennii tempore, secundum gradus qui constituti sunt, peniteat.« Et hec nichil aliud sunt quam can. 21 concilii Ancyrani.

Cap. 3, de periurio. 1. Hec uerba, si quis uero coactus pro necessitate, etc., a Burchardo lib. II, cap. 6, citantur ex Penitentiali Romano: »Tamen Penitentialis Romanus precipit, etc., Si quis coactus pro uita redimenda, uel pro qualibet causa uel necessitate  se peierat, quia plus corpus quam animam dilexerat, tres quadragesimas, alii iudicant tres annos, unum ex his in pane et aqua peniteat.« 2. Hec etiam uerba, si quis periurauerit per cupiditatem, etc., citantur a Burchardo lib. XIX, c. 7, ex Penitentiali Romano in hunc modum: »Tamen Penitentialis Romanus precepit, si quis per cupiditatem se periurauerit, omnes res suas uendat, et pauperibus distribuat, et monasterium ingressus iugi penitentie se subdat.«

Cap. 4, post quadrupedem, legendum, furauerit. uel quid simile. Hec uerba uel qualibet meliorem presidium, corrupta sunt, et legendum arbitror, uel quamlibet meliorem pecundum: si presidium. Hoc autem caput 4 citatur a Burchardo lib. II, cap. 58, ex Penitentiali Theodori, sed contractius, ex quo, si cui prior emendatio forte non placuerit, illud corrigemus: legendum itaque: Si quis clericus furtum fecerit capitale, id est, quadrupedia tulerit, uel casam  ruperit, uel fregerit, uel presidium furauerit. Ubi presidium est substantia, quam quis in bonis mobilibus possidet. Concilium Aurelianense I, can. 14: »Presidiis de omni commoditate in episcoporum potestate durantibus.« Concilium Parisiense Iu, can. 8: »Comperimus deficiente abbate, presbytero, uel his qui per titulos deseruiunt, presidium quodcunque in mortis periculo dereliquerint, ab episcopo uel archidiacono diripi.« Gregor. Tur. lib. uI Hist., cap. 4: »Irruerunt in domos Lupi, et direpto omni presidio fingentes se illud in thesauro regis recondere suis eum domibus intulerunt.« Marculphus, formula 67, de hereditatis inter parentes diuisione: »Accepit itaque ill. uillas nuncupatas ill. sitas ill. cum mancipiis tantis ill. De presidio uero drappos, fabricaturas, uel omne supellectele domus quidquid dici uel nominari potest equiualentia inter se uisi sunt deuisisse.« Et formula 69 dixit presidium utriusque sexus, per que uerba intelligere uidetur  seruos et ancillas. Sequitur pena in sepulcrorum uiolatores, qui ut eruerent thesauros mortuis pro more temporum illorum consepultos, sepulcra uiolabant, ut uidere est apud Cassiodorum lib. Iu, epist. 18, de quodam Laurentio presbytero, qui sepulcrum, ut inde aurum raperet, uiolauerat. In quo scelus olim multis ac diuersis penis a legibus fuit animaduersum. Edicto Theodorici regis, c. 110: »Qui sepulcrum destruxerit, occidatur.« Legis Salice tit. 17, leg. 2: »Si quis hominem mortuum effoderit, et exspoliauerit uIII denariis, qui faciunt solidos CC culpabilis iudicetur.« Legis Longobardorum lib. I, tit. 12, leg. 2: »Si quis sepulturam hominis mortui ruperit, et corpus exspoliauerit, componat parentibus mortui sol. LXXX.« He leges et multe alie similes late sunt ob thesauros qui in sepulcris recondebantur, et pretiosas mortuorum uestes, de quibus infra.

Cap. 5, per hec uerba, si quis pro amore maleficus  sit, intelligitur is qui philtris seu incantationibus amatoriis ad se trahit amorem mulierum aut puerorum, ut uidemus in pharmaceutriis Theocriti, et uirgilii, et in Pseudomante Luciani, qui eas uocat , id est ueneres seu gratias ad amorem conciliandum. Maxima autem pars huius capitis profertur ab Iuone Carnotensi p. Xu, c. 116, ex Penitentiali Theodori, sed in quibusdam uariat. In fine capitis aduersus immissorem tempestatum pena statuitur, quemadmodum apud Burchardum l. X, cap. 28, ex Romano penitentiali. Sed eiusdem libri c. 8, ex eodem Penitentiali Romano statuitur pena in eum qui credit esse aliquos tempestatum immissores, que secum pugnare uidentur. Agobardus Lugdunensis episcopus libellum edidit in quo damnat eos qui credunt esse aliquos tempestatum immissores, et auctor questionum inter Opera S. Iustini martyris, quest. 31, scribit non hec posse fieri magorum industria; aitque eiusmodi homines appellari : Latini uocant tempestarios,  ut scribunt Agobardus ibidem, et Benedictus leuita lib. I. Cap., tit. 64, et hec tempestas dicitur aura leuatitia, ut scribit Agobardus.

Cap. 6. notanda sunt hec uerba, si quis in Kalendis Ianuariis, quod multi faciunt, et in ceruulo ducit, aut in uetula uadit, que sumpta sunt ex concilio Antissiodorensi can. I: »Non licet Kalendis Ianuarii uetula, aut ceruolo facere.« Meminit Burchardus lib. XIX, cap. 5: »Fecisti aliquid tale quod pagani fecerunt, et adhuc faciunt in Kalendis Ianuarii in ceruolo, et uetula. Si fecisti, XXX dies in pane et aqua peniteas.« Et S. Pacianus episcopus Barcinonensis parenesi ad penitentiam: »Hoc etiam puto proxime ceruulus ille profecit, ut eo diligentior fieret, quo impressius notabatur: et tota illa reprehensio expressi ac sepe repetiti non compressisse uideatur, sed erudiisse luxuriam: me miserum! quid ego facinoris admisi? Puto, nescierant ceruulum facere, nisi illis reprehendendo monstrassem.«  Hec erat superstitio, ut Kalendis Ianuarii homines, ferarum et pecudum formis assumptis, huc et illuc petulantius discursarent, ut docuimus in notis et obseruationibus ad Concordiam Regularum, cap. 50, § 4. In eodem capite nostri Penitentialis hec sequuntur, si quis sortes habuerit quas sanctorum contra rationem uocant. His similia refert Burchardus lib. X, cap. 9 ex Penitentiali Romano in hunc modum. »Auguria uel sortes que dicuntur false sanctorum uel diuinationes, qui eas obseruauerint, uel quarumcunque scripturarum: uel uotum uouerint, uel persoluerint ad arborem, uel ad lapidem, uel ad quamlibet rem, excepto ad ecclesiam, omnes excommunicentur.« Sequitur, si quis ad arbores uel fontes, etc. Hec sumpta sunt ex conciliis Agathensi, can. 42; Turonensi II, can. 22, et Antissiodorensi, can. 3 et 4. Sequitur, Si quis mathematicus, etc. Ibi mathematicus est magus. Proprie tamen is est qui hora natiuitatis inspecta, que cuique uentura  sunt, perscrutatur. S. Augustinus lib. II de Doctrina Christiana, cap. 21: »Qui genethliaci propter natalium dierum inspectiones, nunc autem uulgo mathematici uocantur.« Spartianus in Seuero: »Tunc in quadam ciuitate Africana sollicitus mathematicum consuluisset, positaque hora ingentia uidisset astrologus.« Lampridius in Antonino Diadumeno: »His diebus, quibus ille natus est, mathematici, accepta genitura eius, exclamauerunt, et ipsum filium imperatoris esse, et ipsum imperatorem.« Et eorum ars dicitur mathesis: Spartianus in Aelio uero, et in Seuero: »Genituras sponsarum inquirebat, ipse quoque matheseos peritissimus.« Mentem hominis tollere, est uim imaginatiuam eius ita turbare ut se existimet iumentum esse aut aliquod brutum, ut mulier illa apud Palladium, que se iumentum esse credebat, quam B. Macarius Aegyptius sanauit, et quondam Preti filie, et ii quos Circe dementauerat, quemadmodum olim pete fabulati sunt. Lib.  uI legis Wisigothorum, tit. 2, l. 3, dicitur »et hi qui per inuocationem demonum mentes hominum conturbant.« Sequitur ligaturarum prohibitio, de quibus agit S. Augustinus lib. II de Doctrina Christiana, cap. 20: »Ad hoc genus pertinent omnes etiam ligature, atque remedia, que medicorum quoque disciplina condemnat, siue in quibusdam notis, quas characteres uocant, siue in quibusdam suspendendis atque illigandis.« Et cap. 29: »Aliud est enim dicere, Tritam istam herbam si biberis, uenter non dolebit; et aliud est dicere, Istam herbam collo si suspenderis, uenter non dolebit.« Meminit Ammianus Marcellinus lib. Xu: »Si quis remedia quartane, uel doloris alterius collo gestaret,« etc. Et S. Bonifacius epist. ad Zacariam papam: »Dicunt quoque se ibi uidisse mulieres pagano ritu phylacteria et ligaturas in brachiis et cruribus habere.« Consule que de phylacteriis et amuletis scripsimus ad Concordiam Regularum, cap. 3, § 6. Id quod sequitur, si qui simul edunt festiuitatem, etc.,  nichil aliud est quam can. 7 synodi Ancyrane, Ubi biennio subiacere, significat esse in tertio gradu penitentium qui , id est, substratio dicitur, qua penitentes huius gradus substernunt se episcopis, cum eis episcopi manus imponunt, ut supra notatum est. Hec autem uerba, et sic suscipi, sic explicanda sunt, ut ille post gradum substrationis suscipiatur in gradu consistentie, ut oret in missa cum fidelibus, ut supra dictum est. Ista autem, que obedire oportet, et post oblationem, etc., corrupta sunt, et ita ex eadem synodo castiganda: et postea an cum oblatione sint admittendi, oportet uniuscuiusque spiritum probare, et uitam singulorum cognoscere. Hec uerba, singuli tantum uitium hoc fecerit, corrupta sunt, et legendum est, si gule tantum uitio hoc fecerit. Hec uerba, sine oblatione communicet, capienda sunt de communione in oratione et precibus, assistendo misse integre cum fidelibus sine tamen oblatione, hoc est, sine eucaristie sumptione. Sequitur  tandem, si quis manducauerit sanguinem, etc. Ferunt Act. Xu, cap. sanguinis comestionem prohibitam fuisse, ut etiam postea in uI synodo can. 67, ubi prohibetur comestio sanguinis cuiuscunque animalis, non solum quauis arte conditi, sed etiam quocunque modo comedatur: et hec pro more Ecclesie orientalis. Quod etiam aliquando in Ecclesia Occidentali fuit obseruatum, ut liquet ex epist. Ecclesiarum Lugdunensis et uiennensis ad Eccl. Asie et Phrygie, apud Eusebium lib. u Hist. Eccl., cap. 1, in qua Biblis martyr respondens calumnie paganorum dicit: , id est, quomodo illi infantes comederent, quibus ratione carentium animalium sanguinem edere non licet? Sed ubique usitatum in Occidentali Ecclesia non fuit. Nam quidam Actorum locum interpretantur de homicidio, et sanguinis humani effusione, ut S. Pacianus episcopus Barcinonensis in parenesi ad penitentiam.

 Cap. 7 statutum aduersus membrorum sui ipsius mutilationem sumptum est ex canone 23 apostolorum, in quo statuitur ut laicus seipsum mutilans excommunicationi subiaceat tribus annis. Quod spectat ad aborsum uoluntarie factum. Hoc facinus capitali pena plectitur l. 39, ff., de Penis, et can. 92 synodi Trullensis. Usurarum prohibitio sumpta est ex canone 17 synodi I Nicene in quo usure prohibentur. Serui alieni uidelicet, et ingenui uenundatio interdicitur lib. u legis Wisigothorum, tit. 4, l. 11, et 17. In Penitentiali Theodori, apud Burchardum lib. XIX, cap. 85, tribus annis penitentie hoc facinus animaduertitur. Hec uerba, si quis aream, etc., ita citantur a Burchardo lib. XIX, cap. 86, ex Penitentiali Romano: »Si quis domum uel aream cuiuscunque uoluntiare igne cremauerit, sublata uel incensa omnia restituat, et tribus annis penitentiam agat.« Et apud eumdem l. 5 eiusdem libri  in examine penitentis hec habentur, »Concremasti domium, uel aream alterius odii meditatione? Si fecisti redde damnum, et unum annum per legitimas ferias peniteas.« Hoc decretum, si quis per iram, etc., in hunc modum ex Penitentiali Romano a Burchardo refertur lib. XIX, cap. 101: »Qui per rixam ictu debilem, uel deformem hominem fecerit, reddat impensas medici, et medium annum peniteat. Si laicus per dolum sanguinem effuderit, reddat illi tantum quantum nocuit: et si non habet unde reddat, soluat in opera proximi sui, quandiu ille infirmus est; et postea XL dies in pane et aqua peniteat.« Sequitur, si quis de ministerio ecclesie, etc., ubi ministerium sancte ecclesie sunt uasa sacra seu aurea, seu argentea. Deinde post ecclesie, uidetur deesse prepositio ad; legendum igitur, si quis de ministerio ecclesie ad qualecunque opus, etc. Tandem sequitur, si quis cum animalibus peccauerit, etc., quod nichil est aliud quam can. 16 synodi Ancyrane, ubi legitur , id est XX  annorum, hic uero XXX annorum. Cetera mutila sunt. In his uerbis communionem mereatur, deest orationum. Postea adde, cum in communione quinque annos perseuerauerit, oblationis sit particeps. Pro eorum lege eius. Hec uerba, incessanter ad peccandum, redundant. His uerbis subiaceant adde et communionem precum consequantur. Ad hec uerba quinque subaudi annos.

Cap. 8. Hec constitutio, Episcopus faciens fornicationem, etc., habetur can. 25 apostolorum, et apud Burchardum lib. XuII, c. 39, ex Penitentiali Theodori. Sed hic locus, prelato ante monachi uotum, corruptus est, et sic legendum est ex eodem Penitentiali Theodori, Presbyter autem prelato monachi uoto, id est, qui nulli uoto monachatus obnoxius est. Superpositio autem hoc loco abstinentia est a cibo, die solido et integro; et superponere, est integro die a cibo abstinere, est et ieiunii superadditio, dilatatio; superponere, est dilatare ieiunium, Grece  , id est superpositio, quo uocabulo utitur S. Cyrillus Hierosolymitanus catech. 18: Propter labores autem prouenientes ex superpositione, id est, dilatatione, superadiectione ieiunii parasceues, et uigilie: et , id est, superponere, dilatare ieiunium, superaddere; quo uocabulo utuntur Dionysius Alexandrinus in epistola ad Basilidem, et S. Epiphanius in Expositione fidei. Tandem hoc uocabulum, quinquagesimis, corruptum est, et legendum, quinquagesime, intelligiturque quinquagesima Paschatis: id est dies illi quinquaginta qui intercedunt inter utramque solemnitatem Paschatis et Pentecostes, qui ex more antiquo ieiunio uacant.

Cap. 9 Si causa negligens, lege, si causa negligentie. In his uerbis, pro bonis rebus offerre, rebus redundare uidetur. Sed de hoc loco infra. Sequitur: Si quis prebet ducatum barbaris. Aliter apud Burchardum  et fusius hec proferuntur lib. XIX, cap. 103, ex Penitentiali Romano: »Si quis prebet ducatum super Christianos ut depredentur, et non acciderit strages Christianorum, tres annos peniteat; sin uero eiectis armis usque ad mortem mundo mortuus uiuat.« Postea prohibetur manducare carnem animalium quorum mors ignoratur, ne forte morticinium aut suffocatum comedatur. Hec uerba, pueri sermocinantes, etc., usque ad finem capitis citantur ex Penitentiali Romano a Burchardo lib. XuII, cap. 56, ubi legitur, pueri soli sermocinantes, nempe de fornicatione cinedica, intra semetipsos, ut paulo ante dixit. Post osculum, in loco citato ponitur particula non, quod peccatum ibidem quinque superpositionibus animaduertitur.

Caput 10 sequitur, cuius titulus corruptus est, et legendum De defectibus circa sacrificium. Quedam ex his peccatis circa sacrificium misse exstant in Penitentiali ms. S. Columbani abbatis Luxouiensis  in Burgundia. Hoc autem caput prolixum est. Sed puto unico plura titulo comprehendi, et exscriptotorem huius Penitentialis usum fuisse corrupto codice, aut certe ipsi defuisse diligentiam exscribendi. Que uero in hoc capitulo spectant ad sacrificium misse, exstant apud Burchardum lib. u, capitibus 51 et 52, ex Penitentiali Romano; sed in quibusdam uariant. Quid sit chrismal supra dictum est agendo de basilice dedicatione. Hec uerba, ut simens grauatus, etc., corrupta sunt, et legendum, ut sumens sacrificium grauatus saluritate uentris, etc. Sequentia, diaconus obliuiscens oblationem offerre, etc., corrupta sunt. Apud Burchardum cap. 51 libri citati legitur: »Diaconus obliuiscens oblationem offerre, donec offeratur linteamen quando recitantur nomina pausantium, similiter peniteat.« Sequitur, Si autem in farina, etc., uidentur ante hec uerba quedam deesse. Pro quadragenas, apud Burchardum legitur, quadragesimus. Post negligens. adde fuerit: apud Burchardum legitur, et qui neglexerit, quaternis  diebus suam negligentiam soluat. Loco istorum uerborum et inueniatur aliquid, apud Burchardum legitur, ut non inueniatur. Prior lectio potior est, quia declaratur quid faciendum sit cum aliquid de sacrificio inuenitur. At hec uerba, ut si inuentum fuerit, aliter leguntur apud Burchardum, si uero sacrificium inuentum fuerit, locus scopis mundetur, et stramen, ut supra, ignetur, et cinis, ut supra, recondetur, et sacerdos XX dies peniteat; ubi legendum, igni detur. Quod sequitur, si de calice per negligentiam, etc., exstat apud Burchardum lib. u, cap. 47, ex decretis Pii pape, cap. 3, ubi corrupte legitur, linguabitur, sed scribendum, lingua lambatur. In sequenti articulo, ubi uicibus scribitur, deest uocabulum numerum exprimens. In capite citato Burchardi deest uicibus. Appellatur hic oratio Dominica periculosa, quia olim illam in missa cum tanta reuerentia et cautela recitabant sacerdotes, ut grande piaculum se admisisse crederent, si inter recitancum  uel leuiter titubassent. Hec uerba, si quis non penitet, intelliguntur de his qui dum sani sunt, ad penitentiam non ueniunt, sed eam in infirmitate petunt. Hi autem tres articuli de penitentia sumpti sunt ex conc. Carthag. Iu, canonibus 76, 77, 78 et 79. Hec uerba, sed non illa, qui dimisit, corrupta sunt, et legendum, sed non illi quam dimisit, id est, a qua separatus est. Hec uerba, si quis nolendo parentibus occidit hominem, ita exponenda sunt: Si quis preter uoluntatem suam, cognatorum, aut propinquorum suorum seruum occiderit. Nam hoc loco parentes sunt propinqui, et cognati, et homo is est qui seruilis est conditionis, de quo uocabulo consule Cuiacium Feud. lib. I, et Fredericum Lindembrogium in Glossario, et in notatis ad Paulum Warnefridum, lib. Iu de Gestis Longobardorum, cap. 3. Hec uerba: Si qua mulier suaserit alteri mulieri maritum, mutila sunt, sed addendum est dimittere, uel, relinquere, uel quid simile. Hec: Si quis Christianorum Christianum uiderit ambulantem, etc.,  sunt corruptissima, que ita castiganda esse coniicio: Si quis Christianorum Christianum uiderit ambulantem, uel oberrantem, et non monstrauerit ei uiam, sit excommunicatus, uel quid simile reponendum est; quemadmodum sequentibus uerbis, parentem suum uendiderit, hec sunt preponenda, si quis, ut legatur, si quis parentem suum uendiderit. Hec constitutio, Si tertium acceperit, etc., notanda; quamuis enim bigamos, trigamos, etc., permittat Ecclesia, quia tamen hec polygamia seu nuptiarum repetitio aliquid incontinentie in homine notat, eiusmodi homines preter irregularitatis notam quibusdam aliis penis olim subiacere uoluit. S. Basilius, epist. 1 canonica ad Amphilochium, bigamos duobus annis, trigamos quinque a fidelium societate segregauit. Constitutio Constantini Porphyrogenete imperatoris, facta anno mundi uICICIuCXXIX, quadrigamos dum in hoc statu permanserint, ab omni cetu  ecclesiastico separari, et templi ingressu arceri iubet, ut refert Theodorus Balsamo ad epist. citatam. Quid sane statuisset ille imperator de illo homine qui Rome tempore S. Hieronymi uiginti uxoribus superstes fuerat, et de illa muliere que iam duo et uiginti maritos composuerat? qui tandem simul matrimonio coniuncti sunt, exspectantibus summo studio Romanis quis e duobus alterum efferret; quod cum uiro contigisset, coronatus ille et palmam ferens uxoris feretrum precessit, ut scribit S. Hieronymus epist. ad Ageruchiam. Leo Philosophus imperator Ecclesia eiectus est, quod quadrigamus esset, ut scribit Cedrenus. Quod sequitur, si quis comas incidit, etc., propter superstitionem paganicam statuitur. Nam pagani, dum mortuos efferebant et sepeliebant, mercede conducebant mulieres que mortuum flerent, laudarent aliosque ad hoc excitarent, sibique crines inciderent, ac genas laniarent, que prefice dicebantur. Nonius Marcellus, cap. 1: Prefice dicebantur apud ueteres que adhiberi solent funeri  ut flerent et fortia facta laudarent. Glosse ueteres, Prefice: , id est, que lectum precedens in elatione mortui lugubre carmen canit. Glosse ueteres mss. Bibl. Corbeiensis harum meminere: Prefice principes planctus. Hunc morem nobis declarat Seruius in XII Aeneidos: »Moris fuit apud ueteres, ut ante rogos humanus sanguis effunderetur uel captiuorum, uel gladiatorum, quorum si forte copia non fuisset, laniantes genas suum effundebant.« Idque uidetur in lege XII Tabularum, apud Ciceronem lib. II de Legibus, ubi eiusmodi insania prohibetur, mulieres genas ne radunto, neue lessum funeris ergo habento. Ubi lessus est carmen funebre quod alias nenia dicitur. Eiusmodi mulieres etiam capillos scindebant, ut hic prohibetur. Hoc palam est ex Lucilio XXII, apud Nonium, loco citato, mercede qua conducte flent alieno in funere multo, et capillos scindunt. Tonsura et rasura capillorum in funeribus etiam Grecis  usitata fuit luctus causa. Euripides in Alcestide, actu I.

. . . . .


id est, num comam secem, aut pullo cultu uestium iam indui oportet? Et actu II:



id est, huius mulieris luctus iubeo esse participes come rasura, et pullis amiculis. Sic olim apud Aegyptios in quacunque domo canis mortuus fuerat, omnes domestici uniuerso corpore raso magno luctu afficiebantur, ut scribit Eusebius lib. II de Preparatione euangelica, cap. 1. Ungule, quarum in hoc capitis loco ut mentio, sunt instrumenta ferrea, precurua et acuta, in modum unguis lacerande carni idonea, quibus carnifices olim in martyrum suppliciis  utebantur, que et fidicule dicuntur, ut clarum est ex sancto Isidoro, lib u Originum, cap. 27: Ungule dicte quod effodiant: he et iidicule, quia eis rei in equuleo torquentur, ut fides inueniatur. Idem patet ex glossis Cyrilli: , id est, ungues seu ungule, quorum est usus in torturis, seu questionibus. Idem facile colligitur ex Prudentii Peristephano, de sancto Romano martyre.


. . . Cum furens interserit
Asclepiades, uertat ictum carnifex
In os loquentis, inque maxillas manum
Sulcosque acutos, et fidiculas transfera

E paulo post:

Implet iubentis dicta lictor improbus
Charaxat ambas ungulis scribentibus
Genas. . . .
Ubi uides, cum imperauit preses genas martyris lacerari fidiculis, postea a peta subiungi genas  martyris a ministris ungulis charaxari scribentibus: ex quo liquido constat hec uocabala eiusdem esse significationis. Isidorus a fide nomen deducit, sed uerbale est a preterito fidi uerbi findo. Huiusmodi ungule erant bisulce, seu bifide, id est, duos mucrones habebant incuruos, ut clarum est ex eodem hymno.

. . . Sponte nudas offerens
Costas bisulcis exsecandas ungulis.
Unde infra appellatur ungula hiulcus mucro.

Scindunt utrumque milites teterrimi
Mucrone hiulco pensilis latus uiri.
Et hec de ungulis: herbarius, quod sequitur, est ueneficus, ob herbas maleficas et herbarum uenena quibus ueneficus utitur. Unde uocabulum Gallicum enherber, ueneno aliquem necare. uetus peta:

Soubs gist le frais serpent en herbe,
 Fuyez, entans, car il enherbe.
Ante hec uerba, si cessauerit suscipere eum, desunt nonnulla: non enim coherent ista superioribus. uocabulum acceptor corruptum est; lege, accipiter. Hic penitentia datur ob morticini et suffocati esum, qui etiam prohibetur, can. 63 apostolorum, et can. 67 sexte synodi. Huc spectat illud Burchardi, cap. 5 libri XIX: »Comedisti morticina, id est, animalia que a lupis, seu a canibus dilacerabantur, et sic mortua inuenta sunt? si fecisti, X dies in pane et aqua penitere debes. Comedisti aues quos oppresserat accipiter, et non prius occidisti eas ferro aliquo? Si fecisti, quinque dies in pane et aqua peniteat. Sequitur: »Si gallina in puteo mortua fuerit,« etc. His fere similia referuntur a Burchardo lib. XIX,  cap. 106, ex Penitentiali Romano: »Si quis dederit alicui liquorem in quo mus, uel mustela mortua inuenta sunt, si laicus est, septem dies peniteat; si in cenobiis contigerit, CCC psalmos cantet. Qui postea nouerit quod talem potum biberit, CL psalmos cantet.« Sequitur: »Si quis mus aut gallina,« etc. Haud absimile est id quod refertur a Burchardo ex eodem Penitentiali Romano: »Qui comedit uel bibit intinctum a familiari bestia, id est, cane uel cato, et scit, centum psalmos cantet: si nescit, duos dies ieiunet: uel si redimere uoluerit, L psalmos cantet.« Sequitur, »Si piscis mortuus fuerit in piscina,« etc. Huic simile est illud Burchardi lib. XIX, cap. 5: »Comedisti piscem qui mortuus est in flumine inuentus? Si fecisti, tres dies in pane et aqua peniteat.« In his uerbis, nemo manducet carnem eius, eius refertur ad animalis, cum quo homo coierit. Sequentia, si uoluerit pro anima sua dare, etc., hec corrupta sunt, nec satis superioribus coherent, et sic legenda arbitror: Si uoluerit  pro anima sua dare eleemosynam de his pecuniis que fuerunt de preda, et suam egit penitentiam, potestatem habet. Huc usque codex Corbeiensis, in quo, ut arbitror, finis huius Penitentialis desideratur. Hec autem breuiter perstrinximus, ut aliquam lucem huic Penitentiali afferre possemus. Nec plura de antiquorum penitentia Christianorum scribimus, cum ante nos multi docti uiri in hoc campo decurrerint, ac presertim Gabriel Albaspineus episcopus Aurelianensis, lib. II Obseruationum; Ioannes d'Artis, iuris in uniuersitate Parisiensi antecessor et professor regius, in libro de canonica Ecclesie Disciplina circa sacramenta, etc., et Dionysius Petauius societatis Iesu in Animaduersionibus in S. Epiphanium ad heresim LIX, que est Nouatianorum.



APPENDIX AD HALITGARIUM.





ANONYMI [a 1Kb] LIBER PeNITENTIALIS Ex scrinio Romane Ecclesie assumptus.




QUOMODO PeNITENTES SINT SUSCIPIENDI, IUDICANDI, SIuE RECONCILIANDI.


[b 1Kb] Quotiescunque Christiani ad penitentiam accedunt, ieiunia damus: et nos communicare cum eis debemus ieiunio, unam aut duas septimanas, aut quantum possumus, ut non dicatur nobis quod sacerdotibus Iudeorum dictum est a Domino saluatore nostro: ue uobis legisperitis, qui aggrauatis homines, et imponitis super humeros eorum onera grauia, et importabilia; ipsi autem uno digito uestro non tangitis sarcinas ipsas. Nemo enim potest subleuare calentem sub pondere, nisi inclinauerit se, ut porrigat ei manum. Neque ullus medicorum uulnera infirmantium potest curare, nisi fetoribus particeps fuerit. Ita quoque nullus sacerdotum, uel pontifex, peccatorum uulnera potest curare, aut animabus peccata auferre, nisi prestante sollicitudine et oratione lacrymarum. Necesse est ergo nobis, frater carissime, sollicitos esse pro peccantibus, quia sumus  alterutrum membra. Et, si quid patitur unum membrum, compatiuntur omnia membra. Ideoque et nos, si uiderimus aliquem in peccatis iacentem, festinemus eum ad penitentiam, per nostram doctrinam, uocare. Et quotiescunque dederis consilium peccanti, da illi penitentiam statim, quantum debeat ieiunare et redimere peccata sua: ne forte obliuiscaris quantum eum oporteat pro suis peccatis ieiunare: ita quod necesse sit, iterum ut exquiras ab eo peccata. Ille autem forsitan erubescet iterum peccata sua confiteri, et iterum amplius iudicari. [c 1Kb] Non enim omnes clerici hanc scripturam usurpare aut legere debent, qui inueniunt eam, nisi soli illi quibus necesse est, id est, presbyteri. Sicut enim sacrificium offerre non debent, nisi episcopi et presbyteri, quibus claues regni celestis tradite sunt, sic nec iudicia ista alii usurpare debent.

Si autem necessitas euenerit, et presbyter non fuerit presens, diaconus suscipiat penitentem ad  [a 1Kb] satisfactionem uel sanctam communionem. Sicut ergo superius diximus, humiliare se debent episcopi, siue presbyteri, et cum tristitie gemitu lacrymisque orare, non solum pro suis delictis, sed etiam pro Christianorum omnium, ut possint dicere: Quis infirmatur, et ego non infirmor? quis scandalizatur, et ego non uror? Cum ergo uenerit aliquis ad sacerdotem confiteri peccata sua, mandet ei sacerdos ut expectet modicum, donec intret in cubiculum suum ad orationem; si autem non habuerit cubiculum, tamen sacerdos dicat hanc in corde suo orationem.


Oremus.

[b 1Kb] Domine Deus omnipotens, propitiurs esto mihi peccatori, ut condigne possim tibi gratias agere, qui me indignum prop er tuam misericordiam ministrum fecisti sacerdotalis officii: et me humilem, exiguumque peccatorem constituisti ad orandum intercedendumque ad Dominum nostrum Iesum Christum pro peccantibus et ad penitentiam reuertentibus: ideoque  dominator Domine, qui omnes homines uis saluos fieri, et ad agnitionem ueritatis uenire; qui non uis mortem peccatoris, sed ut conuertatur et uiuat, suscipe orationem meam, quam fundo ante clementiam tuam pro famulis atque famulabus tuis, qui ad penitentiam uenerunt; per Dominum nostrum.

uidens autem ille qui ad penitentiam uenit sacerdotem tristem et lacrymantem pro suis facinoribus, magis ipse in timore Dei perculsus, amplius tristatur, et exhorrescit peccata sua.

Et unumquemque hominem, accedentem ad penitentiam, si uideris acriter et assidue stare in penitentia, suscipe illum. Qui uero potest ieiunare, quod impositum est illi, noli prohibere, sed permitte. Magis enim laudandi sunt qui celeriter debitum pondus persoluere festinant, quia ieiunium debitum est. Et sic date mandatum illis qui penitentiam agunt, quia si ieiunauerit et compleuerit quod illi mandatum est a sacerdote, purificabitur a peccatis. Quod  si iterum ad pristinam consuetudinem uel peccatum reuersus fuerit, sic est quomodo canis qui reuertitur ad uomitum suum. Omnis itaque penitens non hoc solum debet ieiunare quod illi mandatum est a sacerdote, uerum etiam postquam compleuerit ea que illi iussa sunt, debet, quantum ipsi uisum fuerit, ieiunare: siue in quarta feria tradas, siue parasceue, si egerit ea que illi sacerdos preceperit, peccata eius dimittentur; si uero postea ex sua uoluntate ieiunauerit, mercedem sibi acquirit et regnum celorum. Qui ergo tota septimana ieiunat pro peccatis suis, sabbato et Dominico die manducet et bibat quidquid ei appositum fuerit. Custodiat tamen se a crapula et ebrietate, quia luxuria de ebrietate nascitur. Ideo beatus Paulus prohibuit dicens: Nolite inebriari uino, in quo est luxuria; non quia in uino est luxuria, sed in ebrietate.

[c 1Kb] Si quis forte non potuerit ieiunare, et habuerit unde dare possit ad redimendum: si diues fuerit, pro uII hebdomadibus det solidos XX: si autem non  habuerit tantum, unde dare possit, det solidos X; si autem multum pauper fuerit, det solidos III. Neminem uero conturbet, qui iussimus XX solidos dare aut minus, quia, si diues fuerit, facilius est illi dare solidos XX quam pauperi tres solidos. Sed unusquisque attendat cui dare debet: siue pro redemptione captiuorum, siue super sanctum altare, siue pauperibus Christianis erogandum. Et hoc scitote, fratres, ut, dum uenerint ad uos serui uel ancille, querentes penitentiam, non eos grauetis; neque cogatis tantum ieiunare quantum diuites, quia serui et ancille non sunt in sua potestate, ideo medietatem penitentie illis imponite.


Explicit prologus.



INCIPIUNT ORATIONES AD DANDAM PeNITENTIAM.


In primis dicat sacerdos XXXuII psalmum: Domine, ne in furore tuo arguas me. Postea dicat. Oremus, et psal. III Benedicam, usque Renouabitur. Et iterum dicat. Oremus, et psal. L Miserere, usque omnes iniquitates meas dele. Post hec psalmum, Deus, in nomine tuo, et dicat: Oremus. Deinde psalmum, Quid gloriaris in malitia? usque uidebunt iusti. Et dicat hanc orationem:


Oremus.

Deus, cuius indulgentia nemo non indiget, memento, Domine, famuli tui N., et qui lubrici, terrenique corporis in fragilitate nudatur, quesumus, ut des ueniam confitenti, parce supplici, ut qui nostris meritis accusamur, tua miseratione saluemur. Per Dominum, etc.


Aliter

Deus, sub cuius oculis omne cor trepidat, omnes  conscientie contremiscunt, propitiare omnium gemitibus, et omnium medere uulneribus, ut, sicut nemo nostrum liber est a culpa, ita nemo sit alienus a uenia. Per Dominum.


Item aliter.

Deus infinite misericordie ueritatisque immense, propitiare iniquitatibus nostris, et omnibus animarum nostrarum medere languoribus, ut, miserationum tuarum remissione percepta, in tua semper benedictione letemur. Per Dominum.


Aliter.

Precor, Domine, clementie et misericordie tue maiestatem ut famulo tuo peccata et facinora confitenti ueniam relaxare digneris, et preteritorum criminum culpas indulgeas, qui humeris tuis ouem perditam reduxisti; qui publicani preces confessione placatus exaudisti: tu etiam huic famulo tuo  placare, Domine; tu eius precibus benignus aspira, ut in confessione placabilis permaneat, eius et petitio perpetuam clementiam tuam celeriter exoret, sanctisque altaribus et sacramentis restitutus, spei rursus eterne uite et celestis glorie mancipetur. Per Dominum.


Manus impositio.

Domine sancte, Pater omnipotens, eterne Deus, qui per Iesum Filium tuum Dominum nostrum uulnera nostra curare dignatus es: te supplices rogamus et petimus nos humiles tui sacerdotes, ut precibus nostris aurem tue pietatis inclinare digneris, remittasque omnia crimina et peccata uniuersa condones, desque huic famulo tuo, Domine, pro suppliciis ueniam, pro merore letitiam, pro morte uitam, ut de tua misericordia confidens peruenire mereatur ad uitam eternam. Per Dominum.



EX PeNITENTIALI ROMANO, QUALITER IUDICANDI SINT SINGULI PeNITENTES.



 In primis de homicidio.

Si quis clericus homicidium fecerit, X annos peniteat, III ex his in pane et aqua. Si laicus, III annos peniteat, I ex his in pane et aqua. Subdiaconus uI, diaconus uII, presbyter X, episcopus XII. Si quis ad homicidium faciendum consenserit, uII annos, III in pane et aqua. Si quis laicus homicidium fecerit uoluntarie, uII annos peniteat, III in pane et aqua. Si quis infantem oppresserit, III annos peniteat, primus ex his in pane et aqua. Et clericus similiter obseruet.



De fornicatione, ex eodem Penitentiali.

Si quis clericus fornicauerit sicut Sodomite fecerunt,  X annos peniteat, tres ex his in pane et aqua. Si quis clericus adulterium commiserit, id est, cum uxore uel sponsa alterius, si filium gennerit, uII [ann.] peniteat; si uero filium non genuerit, et in notitiam hominum non uenerit, si clericus est, tres annos peniteat, primum ex his in pane et aqua. Si diaconus aut monachus, uII, tres in pane et aqua, episcopus XII, u in pane et aqua. Si quis clericus, uel cuius superior gradus est, qui uxores habent, uel post conuersionem uel honorem iterum eam cognouerit, sciat se adulterium commisisse; idcirco, ut superius statutum est, peniteat. Si quis fornicauerit cum sanctimoniali uel Deo dicata, cognoscat se adulterium commisisse: secundum priora statuta unusquisque iuxta ordinem suum peniteat. Si quis per semetipsum fornicauerit, aut cum iumento, aut cum quolibet quadrupede, III annos peniteat. Si post gradum, uel uotum, uII annis peniteat. Si quis clericus concupiscens mulierem, et non potuit peccare, quia mulier eum non suscipit, dimidium annum  peniteat in pane et aqua, et toto se abstineat a uino et carne.

Si quis clericus, postquam se Deo uouerit, ad habitum secularem redierit, sicut canis ad uomitum suum, uel uxorem duxerit, X annis peniteat, III ex his in pane et aqua, et postea in coniugio non copuletur. Quod si uoluerit sancta synodus, uel apostolica sedes, separabit eos a communione catholicorum: similiter et mulier, postquam se Deo uouerit, si tale scelus commiserit, pari sententie subiacebit. Si quis laicus fornicauerit sicut Sodomite fecerunt, uII annis peniteat. Si quis de alterius uxore filium genuerit, id est adulterium commiserit, ac torum proximi uiolauerit, III annos peniteat. Abstineat se a lautioribus cibis et a propria uxore, dans insuper pretium pudicitie marito uxoris uiolate.

Si quis adulterare uoluerit, et non potuerit, id est susceptus non est, XL dies peniteat. Si quis  uirgo uirgini coniunctus fuerit, si uoluerint parentes eius, sit uxor. Tamen unum annum peniteant, et sint coniugati. Si quis cum iumento fornicauerit, I annum peniteat. Si uxorem non habuerit, dimidium annum peniteat. Si quis uirginem uel uiduam rapuerit, III annos peniteat. Si quis sponsam habens, sorori eius forsitan uitium intulerit, et coheserit tanquam sue: hanc autem uxorem duxerit, id est, desponsatam; illa uero que uitium passa est, si forte necem sibi intulerit, omnes qui huius facti consentanei fuerint, X annis in pane et aqua redigantur, secundum statuta canonum. Si quis de mulieribus que fornicate sunt interfecerit que nascuntur, aut festinet abortiuos facere, primum constitutum, usque ad exitum communionem uetat. Id est quidem uerum definitum. [Ut] humanius aliquid consequantur, constituamus eis decennii tempora, secundum gradus, que sunt constituta, peniteant.



De periurio.

 Si quis clericus periurauerit, uII annis peniteat, III in pane et aqua. Laicus uII, subdiaconus uI, diaconus uII, presbyter X, episcopus XII. Si quis coactus pro qualibet necessitate aut nesciens peierauerit, tres annos peniteat, unum in pane et aqua, et animam pro se reddat, id est, seruum uel ancillam de seruitute absoluat, et eleemosynas multas faciat. Si quis peierauerit per cupiditatem, totas res suas uendat, et donet pauperibus, et tondeatur, et intret monasterium, et ibi deseruiat usque ad mortem.



De furto.

Si quis furtum capitale, id est, quadrupedem, uel fregerit, aut quodlibet maius pretium furauerit, uII annos peniteat: laicus u, subdiaconus uII, diaconus uIII, presbyter X, episcopus XII annos peniteat. Si quis de minoribus semel aut bis furtum fecerit, reddat pro animo suo, et unum annum peniteat  in pane et aqua. Et, si reddere non potest, III annos peniteat. Si quis sepulcrum uiolauerit, uII annos peniteat, III ex his in pane et aqua. Si quis laicus furtum fecerit, reddat proximo suo quod furauit, III quadragesimas in pane et aqua peniteat. Det eleemosynas pauperibus de suo labore, et sacerdotis iudicio iungatur altari.



De maleficio.

Si quis maleficio suo aliquem perdiderit, uII annos peniteat, III in pane et aqua. Si quis pro amore maleficus fit, et neminem perdiderit: si laicus est, dimidium annum peniteat, si clericus est, unum in pane et aqua; si diaconus, III annos in pane et aqua; si sacerdos, u annos, II in pane et aqua. Si autem per hoc partus mulieris quis deceperit, uI quadragesimas unusquisque insuper addat, ne homicidii reus sit. Si quis immissor tempestatum fuerit, uII peniteat, Iu ex his pane et aqua.



De sacrilegio.


Si quis sacrilegium [sortilegium] fecerit, id est, quos aruspices uocant, qui auguria colunt semper augurauerint, aut quocunque malo ingenio, III annos peniteant in pane et aqua. Si quis hariolus fuerit, quos diuinos uocant, et aliquas diuinationes fecerit, quia demoniacum est, u annos peniteat, III in pane et aqua. Si quis in Kalendis Ianuarii, quod multi faciunt, et in ceruulo dicunt, aut in uehiculo uadit, III annos peniteat. Si quis sortes habuerit, quas sanctorum contra rationem uocant, uel aliquas sortes habuerit, uel qualicunque malo ingenio sortitus fuerit, uel diuinauerit, III annos peniteat, primum pane et aqua. Si quis ad arbores, uel ad fontes, uel ad cancellum, uel ubicunque, excepto in ecclesia, uotum uouerit, aut exsoluerit, III annos peniteat in pane et aqua, quia hoc sacrilegium est uel demoniacum. Qui uero ibidem ederit, aut biberit, I annum in pane et aqua peniteat. Si quis mathematicus,  id est, per inuocationem demonum hominis mentem tulerit, u annis peniteat, primum in pane et aqua. Si quis ligaturas fecerit, quod detestabile est, III annos peniteat in pane et aqua. Si qui simul uadunt ad festiuitatem, in locis abominandis gentilium, et suam escam deferentes comederint, placuit eos per penitentiam biennii suscipi. Utrum uero cum oblatione, singuli episcoporum probantes uitam eorum, et singulos actus examinent. Si quis manducauerit aut biberit iuxta fanum per ignorantiam, promittat deinceps [quod] nunquam reiteret, et quadraginta diebus in pane et aqua [peniteat]. Si uero per contemptum hoc fecerit, id est, postquam sacerdos ei predicauit quod sacrilegium erat, mense demoniorum communicauerit; si gule hoc uitio tantummodo fecerit, III quadragesimas in pane et aqua peniteat; si uero pro cultu demonum et honore simulacri hoc fecerit, III annos peniteat. Si quis secundo et tertio immolatus paruit, III annos peniteat, et duobus sine oblatione communicet. Si  quis manducauerit sanguinem, aut morticinium, aut idolis immolatum, et non fuit ei necessitas, ieiunet hebdomadas XII.



De diuersis capitulis.

Si quis quodlibet membrum sibi uoluntarie truncauerit, Iu annos peniteat, primum in pane et aqua. Si quis abortum uoluntarie fecerit, III annos peniteat, primum in pane et aqua. Si quis usuras undecunque exegerit, III annos peniteat, primo in pane et aqua. Si quis per potestatem, aut quolibet ingenio, res alienas malo ordine inuaserit, uel tulerit superiore sententia, similiter peniteat, et eleemosynas multas faciat. Si quis seruum aut quemcunque hominem quolibet ingenio in captiuitatem reduxerit, uel transmiserit, sicut supra, peniteat. Si quis ecclesiam combusserit, Xu annis peniteat, et eam sedule restituat, et pretium suum pauperibus distribuat. Si quis aream aut domum cuiuscunque  uoluntarie cremauerit, sicut supra peniteat.  Si quis per iram alium percusserit, et sanguinem fuderit, aut debilitauerit, soluat ei primum mercedem et medicum querat; si laicus est, XL dies in pane et aqua ie unet; si clericus, u. XL; diaconus. uII menses; presbyter, unum annum. Si quis uenationem exercuerit: clericus unum annum peniteat, diaconus II, presbyter III. Si quis de ministerio sancte Ecclesie qualecunque opus fraudauerit, uel neglexerit, uII annos peniteat, III pane et aqua.  Si qui cum animalibus peccauerint, qui nondum XX annorum fuerint, Xu annis exactis in penitentia, communione a orationum mereantur. Deinde u annis in hac communione durantes, oblationis sacramenta contingant. Discutiatur autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant.  Quotquot autem peracta XX annorum etate, et uxores habentes, hoc peccato prolapsi sunt, XXu annis penitudinem gerentes, in communione recipiantur orationum. In qua quinqueanio perdurantes, tum demum oblationis sacramenta percipiant. Quod si qui uxores habentes et transcendentes L annis ita deliquerint, ad exitum uite communionis gratiam consequantur.



De ebrietate et fornicatione.

Inebriatur quis a uino, siue ceruisia, contra interdictum Saluatoris et apostolorum eius. Quod si uotum habuerit sanctitatis, XL diebus in pane et aqua culpam diluat; laicus uero uII diebus peniteat. Episcopus faciens fornicationem, degradetur, et XII annis peniteat. Presbyter aut diaconus, fornicationem faciens naturalem. [a 1Kb] Prelato ante monachi uotum tres annos peniteat, ueniam omni hora roget: superpositionem in unaquaque hebdomada faciat, exceptis Quinquagesime diebus.



De minutis causis.


Si quis casu negligens sacrificium perdit, relinquens foris, et ab aliquo deuoratur, XL diebus peniteat, sin  uero, annum unum peniteat. Si communicauerit ignoraus excommunicatus, diebus XL peniteat. Si quis sponte communicauerit excommunicato, uerbo, uel relatione, uel cibo, uel potu, XL dies in pane et aqua et sale peniteat. Si sacrificium terratenus cadit [b 1Kb] negligendo, superpositio fiat. Si ceciderit sacrificium de manu offerentis terratenus, et non inuenitur aliquid, omne quodcunque inuentum fuerit, in loco in quo ceciderit comburetur, et cinis sub altario recondatur, et sacerdos dimidium annum peniteat.

Pro bonis rebus offerre debemus, pro malis nequaquam. Presbyteri pro suis episcopis non prohibentur offerre. Qui prebet ducatum barbaris, III annos peniteat. Qui monasteria expoliant, falso dicentes se captiuos redimere, III annos peniteant,  et omnia que abstraxerunt pauperibus donent. Qui carnem animalium quorum mortem nescit manducat, tertiam partem anni peniteat. Priorum statuta Patrum promamus. Pueri solum sermocinantes, et transgredientes instituta seniorum, tribus superpositionibus emendentur. Osculum simpliciter facientes, uII superpositionibus. Cum inquinamento autem  sine amplexu, Xu superpositionibus corrigantur.



De dispensationibus sacrificii.

Qui non bene custodierit sacrificium, et mus comederit, XL dicbus peniteat. Qui autem perdiderit suum chrisma [c 1Kb] L, aut solum sacrificium, in regione qualibet, ut non inueniatur, IIIXL ms8 uel annum unum peniteat. Perfundens aliquis calicem super altare quando auferuntur linteamina, uII diebus peniteat. Si ceciderit [d 1Kb] in stramen, uII dies peniteat. [e 1Kb] uomens sacrificium grauatus saturitate uentris, XL diebus; si in [f 1Kb] ignem proiecerit, XX diebus peniteat. Diaconus obliuiscens oblationem offerre sine linteamine, donec offeruntur, similiter peniteat. Qui acceperit sacrificium post cibum, uel aliquam paruissimam refectionem, nisi pro uiatico: peri, tres; maiores, uII; clerici XX dies peniteant.

. Si in farina uel in  aliquo sicco cibo, siue in melle, uel in lacte, bestiole immunde inueniuntur, quod circa corpora eorum est, proiiciatur. [g 1Kb] Qui negligentiam erga sacrificium fecerit, ut sit a uermibus consumptum, et ad nichilum deueniat, III quadragesimas peniteat. Si integrum inuenerit, et in eo fuerit uermis, comburatur, et sic cinis eius sub altari abscondatur; et negligens XL dies peniteat. Et si inuentum fuerit, ut supra, mundetur: si usque ad altare tantum fuerit lapsum, superponatur. Si de calice aliquid stillauerit per negligentiam in terram, lingua lambatur, tabula radatur, igne comburatur; et L diebus peniteat. Si super altare stillauerit calix, sorbeat minister, et linteamen quod tetigit stilla abluatur tribus uicibus, et tribus diebus peniteat. Si tutubauerit sacerdos super orationem Dominicam, que dicitur periculose una uice, uel Psalmis, L psalmos; secunda uice, C plagis [peniteat].



Item de homicidio.

 Si quis in expeditione publica occidit hominem sine causa, ieiunet hebdomadas XXI. Si autem forsitan se defendendo, aut parentes suos, aut familiam suam, occidit aliquem, ille non erit reus. Si uoluerit ieiunare, in illius potestate est, quia coactus hoc fecit. Si homicidium in pace fecerit, et non fuerit turba, per potestatem, aut inimicitie causa, ut res eius capiat, ieiunet hebdomadas XXuIII, et res eius quem occidit, reddat uxori uel filiis eius.



De penitentibus egris.

Si quis ad penitentiam uenit, et egritudo euenerit, et non potuerit adimplere quod illi mandatum est a sacerdote, suscipiatur ad sanctam communionem. Et, si uoluerit eum Dominus saluare, ieiunet postea. Si quis non penitet, et forsitan ceciderit in egritudinem, et questerit communicare, non prohibeatur: sed date ei sanctam communionem, et mandate illi ut, si placuerit misericordie Dei, et  euaserit de ipsa egritudine, postea omnia confessus sit, et sic peniteat.



De excommunicatis mortuis.

Si quis excommunicatus fuerit mortuus, qui iam sit confessus, et non occurrit, sed occupauit eum mors, siue in uia, siue in domo; si est aliquis ex parentibus eius, pro eo aliquid offerat ad sanctum  altare, aut ad redemptionem captiuorum, aut ad commemorationem anime eius.



De incestis.

Si quis accepit filiam uxoris sue, hunc non potestis iudicare, nisi prius separentur. Postquam separati fuerint, unicuique eorum imponat hebdomadas XIu, et iterum nunquam se iungant. Si autem uoluerint nubere siue uir, siue mulier, potestatem habeat, sed non illa que dimisit. Si quis acceperit cognatam, aut nouercam, aut auunculi uiduam: et hi qui uxorem patris sui, uel sororem uxoris sue, grande iudicium est; canonice damnetur. Propter fornicationem autem multi nesciunt numerum mulierum cum quibus fornicati sunt, illi ieiunent hebdomadas L.



De idolothytis.

Si quis, dum infans est, per ignorantiam gustauerit de his que fuerint idolis immolata, aut morticinum,  aut aliquid abominabile, ieiunet hebdomadis III. Si quis nesciens manducauit idolis immolatum, aut morticinum, dabitur illi uenia, quoniam nesciens hoc fecit; tamen ieiunet hebdomadis III.



De furto per necessitatem.

Si quis per necessitatem furauerit cibaria, uel uestem, siue quadrupedem per famem, aut per nuditatem, uenia illi datur. Ieiunet hebdomadis Iu. Si reddiderit, non cogatis ieiunare. Si quis caballum, aut bouem, aut iumentum, uel uaccam furauerit, siue cibaria, uel que totam familiam nutriunt, ieiunet ut supra.



De adulterio.

Si mulier deceperit matris sue maritum, illa non potest iudicari, donec relinquat eum. Cum separati fuerint, ieiunet hebdomadis XIu. Si quis legitimam habens uxorem, dimiserit eam, et aliam duxerit, illa quam duxit non est illius. Non manducet, neque  bibat, neque omnino in sermone sit cum illa, quia male accepit: neque cum parentibus illius. Ipsi tamen, si consenserint, sint excommunicati. Si mulier suaserit alterius mulieris maritum, sit excommunicata a Christianis. Si quis Christianus Christianum uiderit ambulantem, uel oberrantem parentem suum, eumque uendiderit, ille non est dignus inter Christianos requiem habere, donec redimat eum. Si autem non potuerit inuenire locum ubi sit, pretium quod accepit det pro illo, et alium redimat de seruitute, et ieiunet hebdomadis XXuIII.


De penitentia trigamorum.

Si cuiuslibet hominis mortua fuerit uxor, habet potestatem accipere alteram, similiter et mulier. Si tertium acceperit, ieiunet hebdomadas tres. Si quartum aut quintum acceperit, hebdomadas XXI.



De eo qui seipsum laniauerit.

Si quis comas suas incidit, aut faciem suam laniauerit  cum gladio, aut ungulis, post mortem parentum, ieiunet hebdomadas III; et postquam ieiunauerit, sic communicet.



[De ueneficis.]

Herbarius uir, aut mulier, interfectores infantium, in extremum uite cum uenerit, si quesierit penitentiam cum luctu ac fletu lacrymarum, si cessauerit, suscipite eum; ieiunet hebdomadis L.



De suffocatis.

Si canis, aut uulpes, siue accipiter, aliquid mortificauerint: siue de fuste, siue de lapide, siue de sagitta, que ferrum non habet, mortuum fuerit, hec omnia suffocata sunt, non manducentur. Et qui manducauerit ieiunet hebdomadis uII.



De luceratis.

Si quis sagitta percussit ceruum, siue aliud animal, et post diem tertium inuentum fuerit, et forsitan ex eo lupus, ursus, canis, aut uulpes gustauerit,  nemo manducet. Et qui manducauerit, ieiunet hebdomadis Iu. Si gallina in puteo mortua fuerit, puteus euacuetur. Si sciens ex eo biberit, ieiunet hebdomadam I. Si mus et gallina, aut aliquid ceciderit in uinum, de hoc nullus bibat. Si in oleum, aut mel ceciderit, oleum expendatur in lucernam, in medicinam, uel in aliam necessitatem. Si piscis mortuus fuerit in piscina, non manducetur. Et qui manducauerit, ieiunet hebdomadas Iu. Si porcus uel gallina manducauerit de corpore hominis, non manducetur, neque seruetur ad semen, sed occidatur et canibus tradatur. Si lupus lacerauerit animal, et mortuum fuerit, nemo manducet; et si uixerit postea, cum homo occiderit, manducetur.



De pollutis animalibus.

Siue cum capra, siue cum pecore, aut cum alio animali si peccauerit homo, nemo manducet carnes eius, neque cocus eius, sed occidatur et canibus tradatur. Si quis uoluerit dare eleemosynam de his  pecuniis que fuerunt de preda, si iam penitentiam egit, potestatem habet.



De reconciliatione penitentium tertia [et] quinta feria ante Pascha.

In primis dicit psalmum cum antiphona: Cor mundum crea in me, Deus, et spiritum rectum innoua in uisceribus meis.


Oratio.

Deus humani generis benignissime conditor, et misericordissime reformator, qui in reconciliatione lapsorum etiam misericordia tua primus indigeo, seruire effectibus gratie tue per ministerium sacerdotale uoluisti, ut cessante merito supplicis, mirabilior fieret clementia Redemptoris.


Alia.

Omnipotens sempiterne Deus, confitenti tibi famulo tuo pro tua pietate peccata relaxa, ut non ei  plus noceat conscientie reatus ad penam quam indulgentia tue pietatis prosit ad ueniam.


Item aliorum.

Omnipotens sempiterne Deus, qui peccatorum indulgentiam in confessione celeri posuisti, succurre lapsis, miserere confessis, ut quos delictorum catena constringit magnitudo tue pietatis absoluat.



Oratio super infirmo.

Deus, qui famulo tuo Ezechie ter quinos annos ad uitam donasti, ita et hunc famulum tuum a lecto egritudinis eripias ad salutem. Per Dominum.



QUALITER ILLE ANNUS OBSERuANDUS SIT QUI IN PANE ET AQUA ALICUI IMPONITUR IN PeNITENTIA IEIUNANDUS.



Ex Penitentiali Romano.

Penitentia unius anni qui in pane et aqua ieiunandus est, talis esse debet: in unaquaque hebdomada  tres dies, id est, secundam feriam, quartam et sextam in pane et aqua ieiunet. Et tres dies, id est, tertiam feriam, quintam et sabbatum a uino, medone, mellita, ceruisia, a carne, et sagimine, et caseo, et ouis, et abdomine, et pinguibus piscibus se abstineat. Manducet autem minutos pisciculos, si habere potest; sin autem, unius generis piscem, legumina, et olera, et poma comedat, et ceruisiam bibat. Et in Dominicis diebus, et in Natali Domini, illos Iu dies; et in Epiphania Domini, I diem; et in Pascha usque in octauum diem; et in Ascensione Domini et Pentecoste Iu dies. et in missa S. Ioannis Baptiste, et sancte Marie, et duodecim apostolorum, et Michelis, et S. Remigii, et omnium sanctorum, et S. Martini, et in festiuitate illius sancti qui in episcopatu celebris habetur: in his supradict s diebus faciat caritatem cum ceteris Christianis, id est, eodem cibo et potu utatur quo et illi. Sed tamen ebrictatem et uentris distensionem semper in omnibus caueat.



Ex eodem Penitentiali.


Iste annus secundus est ab illo qui in pane et aqua obseruandus est: post illum, ieiunandus. Qui etiam dandus est his qui uiros ecclesiasticos sponte occidunt, et in consuetudine habent Sodomiticum scelus, et peccatum contra naturam, et in ecclesiis homicidia sponte committunt, et qui alia huiusmodi perpetrauerint. Penitentia illius anni talis esse debet, ut duos dies, id est, secundam et quartam feriam; uI unaquaque hebdomada ieiunet usque ad uesperam; et tunc reficiat se sicco cibo, id est, pane et leguminibus siccis, sed [a 1Kb] coctis, aut pomis, aut oleribus crudis. Unum eligat ex his tribus, et utatur, et ceruisiam bibat, sed sobrie. Et sextam feriam in pane et aqua obseruet; et III quadragesimas ieiunet, unam ante Natalem Domini, secundam ante Pascha, tertiam post Pentecosten. Et in his tribus quadragesimis ieiunet duos dies ad nonam in hebdomade, et de sicco cibo comedat, ut supra  notatum est. Et sextam feriam ieiunet in pane et aqua. In festiuis autem diebus in superiori capite enumeratis utatur cibo et potu quo et ceteri Christiani. Sed tamen ebrietatem et uentris distensionem semper in omnibus caueat.



Quid illis agendum qui statutum ieiunium implere nequeunt.

Qui potest ieiunare et implere quod in Penitentiali scriptum est, bonum est et Deo gratias referat. Qui autem non potest, per misericordiam Dei consilium damus tale: ut nec sibi nec alicui necesse sit uel perire, uel desperare. Pro uno die quem ieiunare debet in pane et aqua, L psalmos cantet flexis genibus, si potest fieri, in ecclesia, uel in alio loco conuenienti, et unum pauperem pascat. uel si tandiu flexis genibus stare non potest, LXX psalmos erectus cantet, et pauperem pascat. uel centies genibus flexis, centies ueniam petat. uel tres denarios in eleemosynam tribuat, uel tres pauperes pascat.  Qui autem unum diem in pane et aqua ieiunandum aliquo predictorum quinque modorum redemerit, eo die, excepto uino, carne, et sagimine, sumat quod placet.



De remedio unius hebdomade, ex eodem Penitentiali.

Pro una hebdomada, quam in pane et aqua ieiunare debet, CCC psalmos genibus flexis decantet. uel, sine genuum flexione III Psalteria intente cantet. Et, postquam psallerit, excepto uino, carne et sagimine, sumat quod uelit.



Remedium unius mensis.

Primo uno mense, quem in pane et aqua ieiunare debet, psalmos mille ducentos genibus flexis, uel sine genuum flexione mille, DCLXXX psalmos decantet. Et omni die, si uelit, et non potest abstinere, reficiatur ad sextam, nisi quartam feriam et sextam: has ieiunet ad nonam. Et a carne, et sagimine et  uino totum mensem se abstineat. Alium autem cibum post decantationem psalmorum sumat. Isto ordine totus ille annus redimendus est.



De alia redemptione, ex eodem Penitentiali.

Qui uero psalmos non nouit, et ieiunare non potest, pro uno anno, quem in pane et aqua ieiunare debet, det in eleemosynam pauperibus XXII solidos. Et omnes sextas ferias in pane et aqua ieiunet. Et in tribus quadragesimis illius anni, quantitatem, quod sibi preparatur in cibo, uel in potu, illud estimet quanti pretii esse possit, et medietatem illius pretii distribuat in eleemosynam pauperibus, et assidue oret Deum.



DE PRESBYTERIS [QUORUM] PRAuA EXEMPLA. Ex concilio magno sub Ludouico rege.

Si qui presbyter uite sue negligens prauis exemplis  mala se suspicari permiserit, et populus ab episcopo iuramento, seu banno Christianitatis constrictus infamiam eius patefecerit, et certi accusatores criminis eius defuerint, admoneatur primo seorsim ab episcopo, deinde sub duobus uel tribus testibus, si non emendauerit, in conuentu presbyterorum episcopus eum publica increpatione admoneat. Si uero neque sic se correxit, ab officio suspendatur, usque ad dignam satisfactionem, ne populus fidelium in eo scandalum patiatur. Si autem accusatores legitimi fuerint, qui eius crimina manifestis indiciis probare contenderint, et ipse negauerit, tunc ipse cum sociis suis eiusdem ordinis uI, si ualet, a crimine se expurget. Diaconus uero, si eodem crimine accusatus fuerit, semetipsum cum tribus examinet.

Diuersitas culparum diuersitatem facit penitentiarum. Nam et corporum medici diuersa medicamenta componunt: ut, aliter uulnera, aliter morbum, aliter tumores, aliter putredines, aliter caligines, aliter confractiones, aliter combustiones curent.  Ita et spiritales medici diuersis curationum generibus animarum uulnera curare debent. Sed quia hec paucorum est ad purum cuncta cognoscere, et curare, et mederi, atque ad integrum salutis statum reuocare, ideo solerter admonemus doctum quemque sacerdotem Christi, ut non ex suo sensu, sed secundum canonum statuta, et traditiones Patrum, uniuersa disponat, et contradictionem utriusque sexus, etatem, personas, paupertatem, causam, statum cuiusque penitentiam agentis, ipsumque cor penitentis inspiciat; et secundum hec, ut uisum sibi fuerit, ut sapiens medicus, singula queque diiudicet.



EX DICTIS BEATI HIERONYMI PRESBYTERI. Cur canones singulis criminibus modum non prescribant.

Mensuram autem temporis in agenda penitentia non satis aperte prefigunt canones pro unoquoque  crimine, ut de singulis dicant qualiter unumquodque emendandum sit, sed magis in arbitrio sacerdotis intelligentis relinquendum statuunt: quia apud Deum non tam ualet mensura temporis quam doloris, nec abstinentia tantum ciborum quam mortificatio uitiorum. Propter quod tempora penitentie, fide et conuersatione penitentium abbreuianda precipiunt; et negligentia, protelanda existimant. Tamen pro quibusdam culpis modi penitentie sunt impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare.



SANCTUS LEO PAPA OMNIBUS EPISCOPIS, CAP. XI. De confessione penitentium non publicanda.

Illam presumptionem quam nuper contra apostolicam regulam agnoui a quibusdam illicita usurpatione committi, modis omnibus constituo submoueri.  De penitentia scilicet, que a fidelibus postulatur, ne de singulorum genere peccatorum libellis scripta professio publicetur conscientiarum, sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non uereatur, tamen, quia non omnium huiusmodi sunt peccata, ut ea qui penitentiam poscunt non timeant publicare, amoueatur improbabilis consuetudo, ne multi a penitentie remediis arceantur, dum aut erubescunt, aut metuunt inimicis suis facta sua reserari, quibus possunt legum constitutione percelli. Sufficit enim illa confessio que primum Domino offertur, tunc etiam sacerdoti, qui pro delictis penitentium deprecator accedit. Tunc enim plures ad penitentiam poterunt prouocari, si populi auribus non publicetur conscientia confitentis.



EX DECRETIS EuARISTI PAPAE, CAP. u.


Ut presbyteri de occultis peccatis iussione episcopi penitentes reconcilient; et, sicut suprascripsimus, infirmantes absoluant et communicent.



EX DICTIS SANCTI AUGUSTINI. Ut canonicum remedium occulte confessis primitus indicetur.

Si quis incestum occulte commiserit, et sacerdoti confessionem occulte egerit, indicetur ei remedium canonicum quod subire debuisset si eius facinus publicatum fuisset. uerum quia latet commissum, detur ei a sacerdote consilium, ut saluti anime sue pro occulta penitentia proficiat, hoc est, ut grauiter se ex corde deliquisse confiteatur: per ieiunia, et eleemosynas, uigiliasque, atque sacras orationes cum lacrymis se purgare contendat, et sic se ad spem uenie pro misericordia peruenire confidat.



EX DECRETIS PII PAPAE, CAP. X. Ne penitentes ante consummationem penitentie communicent.


Penitentes non debent communicare ante consummationem penitentie. Quod penitentes a conuiuiis, et ornamentis, atque alba ueste abstinere debeant; et, discordes ab ecclesia pellantur, donec ad pacem redeant.



EX DECRETIS LUCII PAPAE, CAP. u. Quod sit simoniacus, quicunque reconciliationem pro munere, uel dignis negauerit, uel indignis concesserit.

Ut nemo presbyterorum xenium uel quodcunque emolumentum temporale, imo detrimentum spiritale, a quocunque publice peccante uel incestuoso accipiat, ut episcopo uel ministris eius peccatum illius reticeat; nec pro respectu cuiusque persone, aut consanguinitatis, uel familiaritatis, alienis communicans  peccatis, hoc episcopo innotescere detrectet; nec a quoquam penitente aut gratiam, aut fauorem, aut munus suscipere presumat, aut minus digne penitentem ad reconciliationem adducat, ei testimonium reconciliationis ferat: uel, quocunque liuore, alium quemlibet dignius penitentem a reconciliatione remoueat, quia hoc simoniacum, et Deo et hominibus contrarium est.



EX DECRETIS IULII PAPAE. Ne quis penitentiam morienti neget.


Si quis presbyter penitentiam abnegauerit morientibus, reus est animarum, quia Dominus dicit: quacunque die conuersus fuerit peccator, uita uiuet, et non morietur. uera enim conuersio in ultimo tempore esse potest, quia Dominus non solum temporis, sed cordis inspector est.



EX CONCILIO TOLETANO.

Episcopi in protegendis populis ac defendendis impositam sibi curam non ambigant. Ideoque, dum conspiciunt potentes ac iudices pauperum oppressores existere, prius eos sacerdotali admonitione redarguant; et, si contempserint emendari, eorum insolentiam regis auribus intiment, ut quos sacerdotalis admonitio non flectit ad iustitiam, regalis potestas ab improbitate cerceat.



De filiis non legitimis.

 Filii uero ex huiuscemodi uituperali coniunctione ante coniugium minus laudabiles procreati ad ecclesiasticam dignitatem nullo modo promoueantur. Nec de tali coniugio generati ecclesiasticis ordinibus applicentur, nisi forte eos aut maxima Ecclesie utilitas et necessitas postulet, aut euidens meritorum prerogatiua commendet.



EX DECRETIS HYGINI PAPAE, CAP. Iu.

Si motum fuerit altare, denuo consecretur ecclesia. Si parietes mutantur, et non altare, salibus tantum exorcizetur.



Que consuetudo in Ecclesia sit concedenda.

Ex Regesto S. Gregorii, cap. 65. Nos quidem, iuxta seriem relationis uestre, consuetudinem, qua tamen contra fidem catholicam nichil usurpare dignoscitur, immotam esse concedimus. Hoc etiam pro edificatione omnium Ecclesiarum, et pro utilitate totius populi, nobis placuit ut non solum in ciuitatibus,  sed etiam in omnibus parochiis, uerbum faciendi daremus presbyteris potestatem. Ita ut si presbyter aliqua infirmitate per seipsum non poterit predicare, sanctorum Patrum homilie a diaconibus recitentur. Si enim digni sunt diaconi quos Christus in Euangelio dignatus est legere, quare indigni iudicentur sanctorum expositiones publice recitare?




ANNO DOMINI DCCCXXuII.
IEREMIAS SENONENSIS ARCHIEPISCOPUS.





NOTITIA HISTORICA IN IEREMIAM.


 Referendarius seu cancellarius erat Ieremias anno 13 imperii Caroli Magni, ex Corbeiensi diplomate. Inde monachus et thesaurarius Centulensis S. Ricarii monasterii, timore Normannorum qui in Pontiuensi pago tunc temporis grassabantur, reliquias a Carolo Magno Centule donatas secum asportauit et Senonas ad monasterium S. Columbe detulit, cui cum Centulensi a tempore Guelfonis abbatis inerat societas. Dum ibi moraretur, Magno anno 818 defuncto, homo nobilis, nec solum claustrali, sed etiam seculari preditus prudentia, ualde eloquens et in omni philosophia studiosus, Ieremias a clero et plebe uniuersa electus est archiepiscopus. Ordinatus autem in ecclesiam S. Stephani, transtulit reliquias quas de sancto Ricario detulerat. Cum autem ualde familiaris esset regi, obtinuit ab eo ut abbatia  S. Columbe, quam antecessores sui nuper perdiderant, esset sub tuitione archiepiscopi Senonensis, unde suspicamur ab Hariulfo dictum eiusdem loci abbatem, de quo ne hilum quidem apud Clarium, nisi forte rector fuerit sub Iacobo abbate canonico. A Frodoberto S. Petri abbate requisitus cellam apud Aruernos in honorem S. Petri edificauit ian. circiter 822, in proprio eiusdem cenobii fundo quem Theodechildis eius conditrix et Basolus Aruernorum comes ad stipendia monachorum ei contulerant. Locus Mauriacus dictus, ab Ieremia Nouicus, priscum hactenus uocabulum retinet. Illic monachi regulares ex abbatia S Petri instituti sub custodia Frodoberti abbatis eiusque successorum, qui uillas et ecclesias eidem abbatie in Aquitanie pagis Aruernico et Lemouicensi subiectas administrarent.  Ieremias quoque et cum eo Frodobertus abbas priuilegium a Ludouico Augusto impetrarunt de eadem cella omnibusque appendiciis S. Petri. Imperator idem Ieremie ad preces archiepiscopi Senonensis auctoritatem confirmauit in monasteria diecesis Xu Kalendas Iunii 822. Eodem anno cum Donato comite a Ludouico Augusto Senonas est missus dominicus, et triennio post cum Iona Aurelianensi Romam delegatus ad Eugenium II papam, ut ad eum deferrent collationes ex libris SS. Patrum de cultu imaginum, quas in conuentu Parisiis habito, cui adfuerant an. 825, ipsi consarcinarant. Exstant tom. uI Bouquetii, p. 341 et seq. Commonitorium Ludouici Pii ad eos ea de re, et epistola quam ipse scripsit ad Eugenium II memoratur in diplomate Ludouici et Lotharii imperatorum pro monasterio Miciacensi anno 825. Priuilegia adhuc obtinuit a Ludouico Pio uII Idus Maii et X Kalend. Iunii, imperii 13 uel 14, pro ecclesia Senonensi et monasteriis eiusdem aduersus iudiciarias potestates, inter  que illud eminet maxime uenerande antiquitatis monumentum autographum in archiuis ecclesie Senonensis asseruatum, quod inter eiusdem ecclesie instrumenta non potuimus edere, quia ipsius copia nobis nondum fuerat facta, factam autem postea eo loci inserimus, in gratiam studiosorum et cupidorum huiusmodi tabularum, et quod in aliis scriptoribus desideretur qui Ludouici Pii diplomata uulgauerunt.

»In nomine Domini Dei et Saluatoris nostri Iesu Christi Ludouicus diuin. . . . . . . . . . nostre munere loca Deo dicata uenerabiliter. . . . et a secularium tumultibus negotiorum immunia et quieta reddere. . . . . . . . . . . . . qui in eisdem locis adunati ob seruitutis eius. . . . . . . degere noscuntur, eisque ad famulandum superne pietati opor. . . . . a iusto iudice et retributorum omnium Domino qui redditurus est singulis secundum opera sua et bona temporalia conseruari et multiplicari  et repositam nobis coronam . . . . . premia rependi fideliter indubitanti mente confidimus. Igitur nouerit omnium fidelium nostrorum tam presentium quam futurorum beniuolentia, quia uir uenerabilis Ieremias sancte ecclesie urbis Senonice archiepiscopus, que est constructa in honore beate et gloriose semper uirginis Marie genitricis Dei et Domini nostri Iesu Christi, necnon et beati Stephani protomartyris et beati Ioannis Baptiste, obtulit obtutibus nostris auctoritatem immunitatis nostre quam ante paucos annos tempore antecessoris ipsius Magni archiepiscopi eidem ecclesie tuitionis causa precepimus fieri, necnon etiam immunitatem domni et genitoris nostri Caroli piissimi Augusti atque predecessorum nostrorum regum uidelicet Francorum, in quibus continebatur insertum, quia eamdem sanctam ecclesiam a longinquis et antiquis temporibus sub defensionis tutela cum omnibus rebus ad se pertinentibus, cum monasteriis et  cellis tam uirorum quam feminarum, cumque agris et uillis et reliquis possessionibus, cum familiis omnibus uel ingenuis hominibus super terram eiusdem episcopii commanentibus consistere fecissent, sed pro rei firmitate postulauit serenitatem nostram memoratus Ieremias archiepiscopus, ut prefatas auctoritates tempore huiusmodi ipsius nostra pre eptione ob amorem Dei et reuerentiam sanctorum in quorum honore eadem sancta fundata constat ecclesia, et nostre mercedis augmentum confirmaremus. Cuius petitionibus libenter assensum prebuimus et hoc nostre tuitionis atque immunitatis preceptum erga eamdem ecclesiam pro diuini cultus amore et anime nostre remedio fieri decreuimus, per quod precipimus atque iubemus, ut memorata sancta Senonica ecclesia sub defensionis et immunitatis nostre tu ela pleniter consistens cum monasteriis et cellis tam uirorum quam feminarum, idem monasterio monachi beate et sancte uirginis Columbe, quod eidem episcopio  per auctoritatis nostre confirmationem nuper addidimus, et cum ceteris cellis in quibus monachorum turbe superne pietati famulantur, id est cella Sancti Petri, cella S. Ioannis, cella S. Eraclii, cella S. Remigii, et ultra Ligerim in pago Aruernico cellam in honore sancti Petri quam idem episcopus edificare cepit in loco cuius uocabulum est Nouiacus. Cellis etiam feminarum in eadem urbe constitutis, id est cella S. Maximini, et cella S. Hilarii, uel loca que sunt sancte Marie uirginis in territorio Wastinense constituta et in eodem pago Castro Nantoni cella S. Seuerini, similiter et in pago Miliduinense loco Miliduno ecclesie beate Marie semper uirginis et beati Stephani protomartyris, cum cellis, uicis, agris et aliis quibuslibet locis ad eamdem ecclesiam aspicientibus, similiter in ceteris pagis et territoriis tam intra Ligerim quam ultra Ligerim. In Aquitania res omnes ad memoratum episcopium pertinentes, in quibuscunque regnis aut prouinciis uel pagis nostri ditioni imperii nobis a Deo collati  subiectis coniacentes, ut premissum est, iubemus atque statuimus ut sub integra immunitatis defensione per huius nostre imperialis auctoritatis confirmationem ab omni strepitu et iudiciarie potestatis impulsione adeo libera et secura esse decernimus et precipimus ut nullus iudex publicus, uel quislibet iudiciarie potestatis auctoritate suffultus, in ecclesias aut loca, uel agros seu reliquas possessiones quas moderno presentiue tempore in quibuslibet pagis uel territoriis intra ditionem imperii nostri iuste et legaliter prefata tenet ecclesia uel possidet, uel in ea que deinceps ipsius ecclesie dominio diuina pietas augeri uoluerit ad causas audiendas, uel freda, aut tributa exigenda, aut mansiones, uel paratas faciendas, aut fideiussores, aut homines ipsius ecclesie tam ingenuos quam seruos super eiusdem terram commanentes sua temeritate distringendos, nec ullas redhibitiones, aut illicitas occasiones requirendas, nec teloneos, nec  bannos, nec rotaticos, siue portaticos, aut ripaticos tollendos nostris nec futuris temporibus ingredi audeat, nec ea que supra memorata sunt penitus exigere presumat: sed omnia quidquid de predicte rebus ecclesie iussisti exigere poterat ad integrum eidem concedimus scilicet matri ecclesie ut perpetuo tempore ad peragendum Dei seruitium ipsi augmentum et supplementum fiat, et liceat memorato presuli suisque successoribus res predicte ecclesie cum supra memoratis monasteriis uel cellis sibi subiectis, et rebus omnibus uel hominibus ad se aspicientibus uel pertinentibus sub tuitionis atque immunitatis nostre plenissima defensione, remota totius iudiciarie potestatis inquietudine, quieto ordine possidere et nostro fideliter parere imperio, atque pro incolumitate nostra coniugis ac prolis seu etiam totius imperii nostri et eius clementissima miseratione per immensam annorum seriem conseruandi una cum clero et populo sibi subiecto diuinam clementiam  exorare; cuius temeratorem si repertus fuerit contra hanc a nobis constitutionem ob amorem Dei et superne patrie desiderium plenissime confirmatam ausu nefario perrupisse, et ea que a nobis piissime decreta uel roborata sunt uiolasse, sexcentorum solidorum auri cocti pena percellat, ut illius exemplo malignorum omnium compressa temeritas discat inuiolabiliter conseruare quidquid a nobis pietatis studio constat statutum. Continebatur etiam in eisdem preceptionibus qualiter per negligentiam et inuidiam rectorum et ministrorum eiusdem Senonice ecclesie strumenta chartarum deperissent, et domnus et genitor noster Carolus Augustus ad petitionem Gumberti episcopi eamdem releuasset iacturam, nam pietatis opus etiam nos ut dignum est in omnibus amplectentes benigno animo iamdudum ad petitionem Magni archiepiscopi firmauimus; ita uidelicet ut rectores ipsius ecclesie siue res et mancipia que in eisdem chartarum strumentis perierant,  siue que postea eidem collate fuerant ecclesie in iure et potestate ipsius omni tempore firmiter consisterent. Ob firmitatem tamen rei postulauit Ieremias mansuetudinem nostram ut easdem auctoritates propter amorem Dei et nostre mercedis augmentum noua iterum confirmatione roborassemus. Cuius precibus benigne a quieuimus, et hac nostra auctoritate iubente statuimus ut si forte super eisdem rebus appellatis iam sepe dicte ecclesie moderno tempore iure possessis uel antequam strumenta chartarum deperissent, questio orta fuerit, ut legaliter in foro disceptari necesse sit. Ita per hanc nostram auctoritatem eedem res et mancipia ipsarum ecclesiarum  defendantur, sicut per eadem strumenta, si perdita non fuissent, defendi poterant. Hanc quippe auctoritatem ut pleniorem in Dei nomine obtineat uigorem, et cunctis in futurum temporibus ab omnibus sancte Dei Ecclesie fidelibus et nostris inuiolabiliter conseruetur, manu propria subterfirmamus et annuli nostri impressione sigillari iussimus.

»Data uII Idus Maii, anno, Christo propitio, 13 imperii domni Ludouici piissimi Augusti, indictione 4. Actum Aquisgranensi palatio regio in Dei nomine feliciter. Amen.«

Mortuus est Ieremias uII Idus Decemb. 827, et sepultus est in monasterio Sancte Columbe.





IEREMIAE EPISTOLAE.



EPISTOLA PRIMA. AD AMALARIUM.





EPISTOLA II. AD FROTHARIUM TULLENSEM EPISCOPUM.


Ieremias, minimus Christi famulus, carissimo et semper diligendo et amplectendo fratri Frothario uenerabili episcopo sempiternam opto salutem.

Quid gratiarum actionem referam pro his que mee paruitati per presentem internuntium remandare dignatus es, nescio. Unum tamen scribo, quia caritas tua, sicut consueta est facere, liberali modo se facturam promisit. Etsi quidem si aliter sinceritas  tua significasset, nullo modo credere potuissem, quamuis tu mihi totus notus et manifestissime sis  manifestus. Nunc autem premisi hunc puerum nostrum ante carra nostra, et cetera stipendia, ut de eis iubere digneris, sicut tue dilectioni mihi mandare placuit: eo scilicet modo, ut cuncta salua perducantur ad locum quo ire iubemur. Preterea contigit in nostra prouincia presenti anno sal fore carissimum, eo quod propter pluuias in eris [areis] maritimis ubi fieri solebat, non potuisset perfici usque ad hoc tempus, quo nobis uidetur ut, ibi aliquid inde licet non pleniter, fieri possit. Quapropter misi libram ut consideretis qualiter carra nostra sale inde mihi reuertantur onusta, quia absque sapore salis Christiani uita, ut nostis, infatuata est. Hoc autem ita age sicut rogo, aut ipsum argentum tuis usibus retine. Omnipotentis uirtus te  a malis omnibus opto protegat, et que sibi bene placita sunt tota mente sectari faciat.




ANNO DOMINI DCCCXXXIII.
S. ANSEGISUS ABBAS FONTANELLENSIS. uITA SANCTI ANSEGISI ABBATIS Auctore chronographo Fontanellensi anonymo eius equali.






OBSERuATIONES PRAEuIAE.

1. De Ansegiso, preter ea que inferius ex chronographo Fontanellensi referuntur, pauca nobis dicenda supersunt, nisi quod is ipse auctor est collectionis Capitularium, que sub nomine Ansegisi abbatis circumfertur. Hanc nonnulli Ansegiso abbati, qui postea Senonum archiepiscopus fuit, tribuendam censuere: quos refellit Iacobus Sirmondus in epistola ad Constantinum Caietanum, ratus eam esse Ansegisi abbatis Laubiensis, adductus auctoritate Sigiberti in Chronico ad annum 827, cui auctori Trithemius suffragatur. Et recte quidem superioris sententie auctores refellit Sirmondus: at Ansegisum  abbatem inter Laubienses querimus, nec inuenimus. In Chronico siquidem Laubiensi, auctore Folcuino abbate, nullus eo nomine abbas reperitur. Audiendus Adso, seu Hermiricus Luxouiensis abbas, qui de miraculis sancti Waldeberti ac de suis decessoribus librum scripsit seculo X, de Ansegiso scribens in hec uerba: »Ea tempestate Luxouiensium quoque dignitas inter cetera pristino rigore tabescente iam pene uacillabat. Quod Cesar Ludouicus expertus, Ansegisum uirum dignissimum, comptum moribus et sapientie decore prepollentem, loco preficit in pastorem. Hic collapsa reparat, dispersa recolligit, situm Ecclesie longius extendit, circumpositas officinas amplioribus spatiis atque altioribus  muris exporrigit, parietes quoque ecclesie cum ceteris ornamentis pulchra uarietate depingit. Capitula siquidem regum Francorum, que diuersis fuerant acta coaciliis, excepit, et uno uolumie contineri fecit. Cumque inter regni proceres Francorum regibus gratus esset, iustis et piis operibus intentus uite finem fecit, et illic ubi spatiosius ecclesiam extenderat, dignam accepit sepulturam.« Hinc patet Ansegisum hunc esse predicte Collectionis compilatorem. Quanquam mirum est id a Fontanellensi chronographo, qui sane diligens et grauis auctor est, pretermissum fuisse. Hincmarus Rhemorum archiepiscopus in opusculo 46 commemorat »duo capitula assumpta ab Ansegiso abbate, Capitulorum imperialium ex uniuersis synodis et placitis collectore« ex primo libro Capitulorum, septuagesimo septimo et septuagesimo octauo, de non diuidendis rebus ecclesiasticis et episcoporum electione.

2. De Ansegiso hec leguntur in Kalendario Luxouiensi: XuI Kal. Augusti obitus beati Ansegisi abbatis.  Legendum XIII Kal., ut patet ex uita sequenti et ex uetusto Breuiario Fontanellensi typis edito ex mandato Claudii de Pictauia abbatis, quo in Breuiario habetur XIII Kal. Aug. Anchisili monachi huius loci commemoratio. In predicto Luxouiensi Kalendario de eo item ad diem 20 mensis Maii notatur inuentio corporis sancti Ansegisi abbatis atque confessoris Christi: tametsi in ecclesiasticis officiis nichil de eo agunt Luxouienses nostri. Fontanellenses die 20 Augusti Ansegisum colunt, itemque Nouembris die 19.





[uITA SANCTI ANSEGISI ABBATIS.]


INCIPIT uITA.

1. Insignis uir gloriosus ac tranquillus, omnique scientia, diuine scilicet atque humane philosophie, sufficienter instructus, a Patre Anastasio nomine, matreque uocabulo Himilrada procreatus, diuina  ordinante clementia regimen accepit loci huius anno Dominice incarnationis 823, qui erat annus Ludouici gloriosissimi Augusti decimus, porro Paschalis apostolici circiter septimus, sub die quarto Nonarum Aprilium, indictione 1; de cuius clara origine, uita, conuersatione, moribus et actibus, placet presenti operi ea tantum inserere que lectoris animum non offendant. Nam iuxta seculi huius dignitatem ex nobili Francorum prosapia claram duxit originem, quam nobiliorem operum splendidiorum reddidit exemplis. Due uero clarissime uirtutes in eo maxime refulgebant: quarum prima illi fuit, bene uiuere; secunda, recte docere. Denique tenente locum regiminis huius cenobii Girowaldo abbate propinquo suo, hoc accessit monasterium,  tonsuramque capitis ab eo suscepit. Deinde non multo post ad palatium eum perducens, in manus gloriosissimi regis Caroli commendare studuit.

2. Defuncto uero Geroaldo, Trasarius hoc adeptus est cenobium: ac non post multum temporis preatus domnus Ansigisus Flauiacum monasterium, quod sanctus Geremarus fundauit, ac corpore requiescit, quod est situm in pago Bellouacensi, a domno rege Carolo in precarium accepit, anno uidelicet incarnationis Domini Iesu Christi 807, qui erat annus anni Magni Caroli, ex quo rex Francorum  constitutus est, 39; ex quo uero imperator et Augustus appellatus est, annus 7; quod fere edificiis destitutum, ac in egestate redactum atque relictum inuenit, sed intra pauci temporis spatium nobili sua industria recuperare studuit. Omnia namque edificia, et publica et priuata, ipse ibidem, eliminatis atque proiectis iis que uetustate consumpta fuerant, a fundamentis construi atque in maiori elegantia restaurari fecit, ueluti cunctis illo aduenientibus palam est. Nam in preceptis rei rustice sagacissimus erat: unde factum est ut diuersarum frugum maxima illi copia nunquam deesset, quam semper larga manu cunctis indigentibus erogare nouerat. Erat namque eleemosynarius ualde, pauperumque refector, profluus ditator ac defensor ecclesiarum,  clericorum nutritor, monachorum uerissimus Pater, peregrinorum letissimus susceptor, uiduarum ac pupillorum maximus adiutor. Denique ante Flauiacense cenobium duo alia ad regendum ab inuictissimo rege Carolo ei commissa fuerant cenobia; unum quod est situm prope muros [a 1Kb] urbis Rhemensis, et in honore sancti Sixti primi eiusdem urbis presulis constructum, et est in ditione eiusdem ciuitatis: alterum in territorio Catalaunici castri, quo sanctus episcopus Memmius corpore quiescit humatus. Quibus desertis Flauiacensis rector constituitur anno supra scripto. Preterea dum predictum Flauiacense cenobium iure precarii ac beneficii teneret, etiam exactor operum regalium [b 1Kb] in Aquisgrani palatio regio, sub Einhardo abbate uiro  undecunque doctissimo, a domino rege constitutus est; quod nobilissime administrauit, atque in cunctis operibus suis prudenter se agebat. Plurimis uero eiusdem regis iussu legationibus strenuissime functus est.

3. Interea defuncto Magno Carolo imperatore Augusto diue memorie, Ludouicus eius filius in imperium eleuatur: a quo idem domnus Ansegisus magnifice honorari meruit. Anno denique imperii sui 4, Luxouium famosum Gallis cenobium ad regendum beneficii iure eidem contulit. Quo anno Stephanus papa, tertio mense postquam Romam remeauerat, reuersus de Francis, uIII Kalendas Febr. uita decessit: in cuius sede Paschalis successor efficitur. Luna eclipsim passa est nono Februarii  die, hora noctis secunda. Abdiraman rex Saracenorum legatos pro pace Compendium ad imperatorem misit, qui Compendio auditi, et Aquisgrani iterum perrexerunt, tresque menses detenti, regi suo remissi sunt. Hoc etiam anno Bernardus rex Italie in deditionem apud Cauillonem imperatori se tradidit. Sed, his omissis, ad cepta reuertamur.

4. Anno igitur imperii domni Ludouici Augusti tertio Trasarius rector huius cenobii cum licentia eiusdem imperatoris ad locum sue natiuitatis repedauit, ac Beneuentum in Campania regrediens, a  Sigone duce, quem ex lauacro sancte regenerationis susceperat, honorifice susceptus est. Post quem Eginhardus hoc cenobium per septem ferme tenuit annos. Quod demum ultro derelictum, diuina  iussione ac gloriosissimi imperatoris Ludouici largitione domnus Ansegisus ad gubernandum suscepit anno iam supra taxato. Quod tam solerti studio summaque industria nobilitauit, ut nouus Wandregisilus credi posset, aut etiam magnus presul Ansbertus rediuiuam ad lucem regressus fore putaretur. uerum sicut illi in exordio sui edificiis nobilitauerunt, clerum [a 1Kb] auxerunt, disciplinis ecclesiasticis imbuerunt: ita iste diruta emendare studuit, ac uetustate consumpta in maiori elegantia reparauit. Clerum nobilissime auxit, ac regulari ordine  secundum egregii Patris Benedicti normam ut uitam degerent, multipliciter decertauit. Nam ex desidia priorum Patrum, qui gregis sibi commissi curam minus deuote gesserunt, status alme Regule predicti Patris Benedicti iam quasi casurus uidebatur: licet illi qui Domino militabant canonico ordine, irreprehensibiliter conuersarentur. Contigerat enim ob incuriam, ut iam dixi, prelatorum qui ea que Regule auctoritas sacre dare mandabat, paruipendendo impertiri distulerant: sed predictus reuerendissimus Pater Ansegisus hoc modis omnibus sategit, ut in pristinum statum ac legem recuperaret, iuxta quod uoluntatem domni imperatoris super hoc nouerat: et que Regule auctoritas dare mandabat, largiri modis omnibus non negligeret.  Denique ex Luxouio cenobio, quod in Galliarum terris in religione ac regulari disciplina non inferius usque ad presens uidetur, monachos Deum timentes, uirosque religiosos secum huc adduxit, qui et legem istinc monachorum docerent, et exempla salubria ostenderent: licet olim a uiro iusto Benedicto Fossatensis cenobii abbate, eruditi in hac philosophia, fore uiderentur, qui plurimis diebus in hoc monasterio conuersantes, nonnulla exempla doctrine et bonitatis sue istic reliquerunt. Nam, ut uere fatear, non inferius Francie seu Gallie monasteriis istud in omni religione comparabatur cenobium.

5. Nec mirum, si tempore ducis optimi milites Christi per uiam regiam incederent, licet nunc  Christi caritas non sit refrigerata: cum utique signifer sanctissime discipline idem existeret, qui omnibus imitandus apparebat. Quicunque enim illum audiebat precipientem, non redarguebat aliter operantem. Testimonium ueritati, non amicitie reddebat. Sermones eius utiles magis quam faceti esse nouerant: a uerbis quoque turpibus omnimodis abstinebat, sciens quia licentia eorum impudentiam nutrit. Quatuor quoque uirtutes, quibus omnis homo precipue inniti debet, in eo refulgebant: prudentia uidelicet, fortitudo, temperantia, atque iustitia: sermo nempe eius nusquam inanis exstitit, imo subditis sibi aliisque aut suasit bona agere, aut monuit  docere recta; aut consolatus est dolentes, aut precepit fidem Deo eterno et immortali, regique terreno inuiolatam seruare: que etiam in suis actibus primus adimplere curauit. Quecunque uero ex rebus transitoriis possedit, nichil magni estimauit, sed potius caducum esse credidit. Ideo gazas suas monasteriis ac egenis distribuere satagebat, thesaurizans sibi thesauros in celo, quo fur non appropiaret, neque tinea deuoraret. uitiorum per omnia fugax exstitit: aliorum uero neque acerbus reprehensor, neque curiosus scrutator. Cunctis denique benignus, in aduersis firmus, in prosperis cautus et humilis. Iustitie postremo uirtutem quam magnifice tenuerit, testantur legationes, quibus iussu Augustorum frequenter functus est: maxime ea  que tempore domni Ludouici magni imperatoris, iussu eiusdem partibus marce Hispanice celebrata est aduersus Gautselmum custodem limitis illius. Erat enim in sermone uerissimus, in fide firmissimus, in bonis operibus promptus, in iudicio iustus, in consilio prouidus, in bonitate conspicuus, in caritate preclarus, fide catholicus, eleemosynis diues, uigil ingenio, promptus eloquio, flagrans studio. Utile nempe uas in domo Domini, Deo sedule seruiens, errantes corrigens, correctos fouens, obstinatos spernens, humiles semper diligens, regi terreno subiectus, Christo dominatori omnium deuotus.

6. Quantum uero in ecclesiasticis curis intentus fuerit, testantur innumera in cenobiis eius cure  subditis ab ipso collata. In Luxouiensi namque cenobio hec dona obtulit: crucem auream mirifice factam, gemmis pretiosissimis decoratam, habentem baculum argento coopertum, quem secum solitus erat in itinere baiulare; offertorium aureum cum patena sua aurea opere mirabili, calices argenteos tres deauratos, anaglyfico opere patratos: hanapum argenteum optimo opere factum, habentem limaces aureos quatuor, in fundo exterius sibi annexos; aquamanile et urceum argenteum mirabili opere. Altare in honore perpetue uirginis Marie decorauit tabula lignea, quam imaginibus argenteis diuersis cooperuit. De uestimentis uero, rodinum optimum unum, planetas casulas quinque; cindados duodecim coloris diuersi; dalmaticas tres; pallia fundata sex;  tapeta optima octo: Ecclesiam sancti Petri altiorem in fabrica sua, muros exaltans, reddidit, ac cum clauis ferreis eam cooperuit. Porticum preterea, que uadit de ecclesia beati Petri ad Sanctum Martinum, de nouo fecit; et eam cooperiens scindulas eius ferreis clauis affixit.

7 In hoc igitur Fontanellensi cenobio hec munera contulit. Portionem magnam ligni salutifere crucis Dominice inclusam auro, quod rotundo schemate formatum erat, eiusque in medio crystallum positum, ita ut figura ligni sancte crucis intuentibus intus appareret. Quod postea prepedientibus peccatis, siue alio quolibet casu de frontispicio lecti protectoris  nostri beati Wandregesili fures sustulerunt perforata maceria basilice Sancti Petri. Quod factum est pridie Nonas Decembris, Dominica, expletis post obitum eiusdem gloriosi Patris mensibus tribus, et diebus sexdecim. Calicem aureum mirifice factum, duas hinc inde habentem ansulas, gemmis pretiosissimis decoratum, qui pensat libram; alterum argenteum, anaglyfico opere factum, operis mirandi cum patena sua argentea; offertorium argenteum eiusdem calicis, habens effigiem mirifici operis; alia offertoria argentea cum patenis argenteis earumdem; coronam maiorem argenteam cum lampada sua argentea optimam unam. Item lampadam argenteam unam; thuribulum argenteum optimum unum; candelabra argentea tria habentia solidos  nonaginta, id est, unumquodque triginta; sigilla aurea mirifica cum pretiosis lapidibus numero duo; urceum argenteum cum aquamanili optimum unum; cuppas uitreas auro ornatas duas, eburneam unam mirifice factam. Pyxidas eburneas duas; hanapum uitreum optimum unum; quatuor euangelia in membrano purpureo ex auro scribere iussit Romana littera; ex quibus Matthei, Ioannis et Luce compleuit, sed, interueniente morte eiusdem, reliquum imperfectum remansit. Lectionarium etiam in membrano purpureo similiter scribere iussit, decoratum tabulis eburneis; antiphonarium similiter in membrano purpureo argenteis scriptum litteris, ornatumque tabulis eburneis. De uestimentis uero ecclesiasticis largitus est pallia, que dicuntur fundata,  tria; stauracia duo; stragulum Hispanicum unum; tapetia quatuor; dalmaticas ministrorum ministerio aptas sex; roccum subdiaconalem unum; coccum unum; tunicam sacerdotalem Indici coloris cum uestimento integro unam; planetas casulas quatuor; casulas item ex cindato Indici coloris tres; uiridis coloris ex cindato item tres; item rubei siue sanguinei coloris ex cindato unam; blatteam item casulam unam; cappas Romanas duas, unam uidelicet ex rubeo cindato et fimbriis uiridibus in circuitu ornatam, alteram ex cane pontico, quem uulgus Beuurum nuncupat, similiter fimbriis sui coloris decoratam in orbe; linteum optimum unum; facistergium [forte facitergium] optimum unum; fanones optimos duos, unum auro decoratum, alterum stauratio;  item de cindato duos; puluinaria serica euangelicis officiis apta, maiora, duo; minus, unum; cingula Romano opere facta auro decorata duo; mappulas duas, stolas duas.

8. De libris autem hanc dedit copiam, bibliothecam optimam, continentem uetus et Nouum Testamentum cum prefationibus ac initiis librorum aureis litteris decoratis; libros Expositionum diui Augustini in Genesim ad litteram uolumen unum; item Enchiridion eiusdem, uolumen unum; eiusdem explanationum in omnes psalmos uolumina tria; eiusdem  contra Iulianum hereticum uolumen unum; item librum epistolarum eiusdem ad diuersos, uolumen unum; item eiusdem librum qui dicitur, Unde malum, uolumen unum; item librum eiusdem qui pretitulatur, de Doctrina Christiana, uolumen unum; librum decem Chordarum eiusdem; eiusdem super Epistolam Ioannis; item aduersus epistolam fundamenti uolumen unum; homiliare eiusdem, uolumen unum. Expositionem beati Ambrosii in Luce Euangelium, uolumen unum; Epistolarum eiusdem ad diuersos, uolumen unum; item eiusdem librum qui dicitur de Bono mortis, uolumen unum; item eiusdem de Ioseph ac duodecim Patriarchis uolumen unum. Epistolarum beati Hieronymi uolumen unum; epistolarum sancti Sixti Episcopi uolumen unum,  Historiarum Iosephi uolumen unum; [a 1Kb] Tagii Sententiarum, uolumen unum; Excerptionum Paterii de ueteri ac Nouo Testamento ex Opusculis beati Gregorii Pape uolumen 1. Euipi ex Opusculis beati Augustini similiter uolumen 1. Gregorii in parte media Iob. uol. 1. Librum Fulgentii episcopi Carthaginensis uol. 1. Librum Ferrandi diaconi Ecclesie Carthaginensis uol. 1. Bede in Genesim Expositio uol. 1. Eiusdem de computo ac ratione temporum uol. 1. Collectaneos duos super anni circulo, Pauli diaconi uolumina [b 1Kb] duo; libros glossarum duos; librum canonum diuersorum conciliorum uolumen unum.

9. Aedificia autem publica ac priuata ab ipso cepta et consummata hec sunt. In primis dormitorium fratrum nobilissimum construi fecit, longitudinis  pedum ducentorum octo, latitudinis uero uiginti septem. Porro omnis eius fabrica porrigitur in altitudine pedum sexaginta quatuor: cuius muri de calce fortissima ac uiscosa, arenaque rufa et fossili, lapideque tofoso ac probato constructi sunt. Habet quoque solarium in medio sui pauimento optimo decoratum, cui desuper est laquear nobilissimis picturis ornatum. Continentur in ipsa domo desuper fenestre uitree, cunctaque eius fabrica, excepta maceria, de materia quercuum durabilium condita est: teguleque ipsius uniuerse clauis ferreis desuper affixe: habet sursum trabes et deorsum. Post quod edificauit aliam domum que uocatur refectorium, quam ita per medium maceria ad hoc constructa diuidere fecit, ut una pars refectorii, altera  foret cellarii; de eadem uidelicet materia similique mensura sicut et dormitorium: quam uariis picturis decorari in maceria et in laqueari fecit a Madalulfo egregio pictore Cameracensis ecclesie. Tertiam nempe fecit domum egregiam construi, quam maiorem uocant, que ad orientem uersa ab una fronte contingit dormitorium, ab altera adheret refectorio: ubi cameram et caminatam, necnon et alia plurima edificare mandauit: sed adueniente morte eiusdem, hoc opus ex parte imperfectum remansit. Hec tria egregia tecta ita constituta sunt: dormitorium  uidelicet ab una fronte uersum est plage septentrionali, ab altera australi, et adheret ab ea basilice sancti Petri. Refectorium similiter uersum est eisdem plagis: et est fere contiguum a parte meridiana abside basilice S. Petri. Porro illa maior domus, sicut supra diximus, ad orientem constituta est. Ecclesia autem Sancti Petri a parte meridiana sita est, uersa tamen ad orientem. Ipsa etiam a parte occidentali triginta pedum in longitudine, ac totidem in latitudine accreuit, constructo desuper cenaculo: quam in honore Domini Dei Saluatoris nostri Iesu Christi dedicandam fore preoptabat. Sed et ipsum opus propter mortem eius tam citam imperfectum remansit. In eadem autem basilica Sancti Petri pyramidem quadrangulam altitudinis  triginta quinque pedum de ligno tornatili compositam, in culmine turris eiusdem ecclesie collocari iussit; quam plumbo, stanno, ac cupro deaurato cooperiri iussit, triaque ibidem signa posuit, nam antea nimis humile hoc opus erat. Ipsam namque turrim, simulque absidam tegulis plumbeis a nouo cooperiri iussit. Iussit preterea aliam condere domum iuxta absidam basilice Sancti Petri ad plagam septentrionalem, quam Conuentus, siue Curie, que Grece Beleuterion [a 12Kb] dicitur, appellari placuit; propter quod consilium in ea de qualibet re perquirentes conuenire Fratres soliti sint. Ibi namque in pulpito lectio quotidie diuina recitatur, ibi quidquid regularis auctoritas agendum suadet, deliberatur. In qua etiam monumentum nominis sui collocari iussit, ut  dum uite presentis terminum daret, illic a suis deponeretur [b 1Kb] . Item ante dormitorium, refectorium, et domum illam quam maiorem nominauimus, porticus honestas cum diuersis pogiis edificari iussit, quibus trabes imposuit, ac iuxta mensuram eorumdem tectorum in longum extendit. In medio autem porticus, que ante dormitorium sita uidetur, domum chartarum constituit. Domum uero, qua librorum copia conseruaretur, que Grece pyrgiscos [c 7Kb] dicitur, ante refectorium collocauit, cuius tegulas clauis ferreis configi fecit.

10. In Flauiacensi quoque cenobio que obtulerit dona, hoc in loco declarandum censuimus. Ibi namque gratuita benignitate largitus est calices argenteos  diuersos decem; aquamanile argenteum cum urceo suo argenteo; candelabra argentea numero septem; pallia diuersa plus minusue quadraginta; casulas, planetas, ac cindatos diuersos triginta, quarum colores oneri uidetur describere. Fanones ac lintea non occurrunt memorie quot fuerint numero. In honore uero sancte Trinitatis basilicam  edificauit, ante cuius aram tabulam argenteis imaginibus decoratam collocauit, ipsique are crucem argenteam imposuit, uniuersamque basilicam uariis picturis decorari iussit. Nomina autem librorum, quos ipsi contulit loco, hec sunt. Pandectem a beato Hieronymo ex Hebreo uel Greco eloquio translatum; eiusdem expositionem in duodecim prophetas, et sunt tomi uiginti in uolumine uno; eiusdem in Isaia propheta libri octodecim, uolumen unum; eiusdem librum epistolarum, uolumina duo; in Prouerbiis Salomonis eiusdem uolumen unum; in Danielem prophetam eiusdem; in Euangelio Matthei eiusdem, continens in eodem decreta Gelasii pape de libris recipiendis et non recipiendis; et excerptio aliqua de libris Exameron sancti Ambrosii episcopi,  codex unus; libros sancti Augustini qui pretitulantur de Ciuitate Dei, numero triginta [L. uiginti] duo, in codice uno; eiusdem expositionem in Euangelio sancti Ioannis, uolumen unum; Homiliare eiusdem continens sermones CXLuII, uolumen unum; Libros eiusdem Xu de sancta Trinitate uolumen unum; concordiam Euangeliorum eiusdem, codicem unum; eiusdem de Doctrina Christiana, codicem unum; Expositionem symboli eiusdem, codicem unum; questiones eiusdem octoginta, codicem unum; de baptismo paruulorum eiusdem ad Marcellum libros tres: de sermone Domini in monte libros duos; de prouidentia Dei serm. 1; de Natali proprio serm. 1, Ad Flactianum epistol. [d 1Kb] uolum. 1; eiusdem Academicorum lib. tres; Soliloquiorum lib. duos; de  immortalitate librum unum; de quantitate anime lib. unum; de Magistro lib. unum; de ordine lib. II; de uidendo Deo librum I, uol. 1; libros Confes. eiusdem, codicem unum; librum qui dicitur Enchiridion, cod. unum; in Psalmis expositionem eiusdem, codicem unum; expositionem sancti Ambrosii [e 1Kb] in Epistolas Pauli, uol. unum; Hisychii presbyteri in Leuiticum lib. uII, cod. 1; Expositionem sancti Ioannis Constantinopolitani episcopi in Mattheum; Apocalypsim sancti Ioannis, continentem etiam librum sancti Isidori Differentiarum, cod. unum; S. Hilarii episcopi contra hereticos cod. unum; Homiliarum beati Gregorii pape in nouissima parte Ezechielis prophete in cod. uno; epistolarum eiusdem,  cod. unum; Expositionem Bede presbyteri in Actibus apostolorum, cod. unum; in septem Epistolas canonicas et Apocalypsim Ioannis cod. unum; eiusdem in Marci Euangelium cod. unum; eiusdem in Lucam euangelistam cod. 1; librum Testimoniorum Isidori de Christo et Ecclesia, cod. unum; eiusdem Etymologiarum cod. unum; eiusdem Rotarum  [a 1Kb] ad Sisebutum regem cod. I; Prosperi [b 1Kb] de uita actiua et contemplatiua in cod. 1; Prognosticon futuri seculi cod. I; disputationem fidei inter Arium hereticum ac Athanasium catholicum in cod. 1; Epistolarum sancti Cypriani martyris cod. 1; Alcuini de Trinitate librum in codice 1; Regulam beati Basilii episcopi, Regulam beati Benedicti in cod. 1; Historiam ecclesiasticam Eusebii Cesariensis episcopi in cod. uno; Chronicam eiusdem in cod. uno; Historiam item ecclesiasticam trium uirorum, id est Zozomeni, Theodoriti, et Socratis, in cod. uno; Canones diuersorum Patrum in Codice uno; Sacramentoria uolumina duo; Cassiodori de Arithmetica uol. unum; eiusdem in Psalmos expositionem, uol. unum; Homiliarum Origenis in ueteri  Testamento uolumina duo; eiusdem in Psalmos expositionem, uolumina duo; uitas beatorum confessorum Hieronymi, Augustini, Gregorii [c 1Kb] ; Item passionem beate Columbe uirginis in cod. uno; Institutio ac collectio cuiusdam de uita canonica, uol. 1; Gesta Francorum in cod. uno; et alios plurimos, quorum nunc nomina non occurrunt memorie.

11. In eleemosynarum uero largitionibus quantum sollicitus exstiterit, ipsa eius opera testimonium perhibent. Nam quodam tempore, id est anno regiminis sui decimo octauo, in passionem incidit illam quam medici paralysim uocant: moxque uocatis domesticis ac fidelibus seu intimis suis, hanc rerum suarum distributionem gratuito animo facere curauit.  que elargitio seu distributio, ipsius iussu ac supplicatione edita est a uenerabili uiro Hildemanno Bellouacensis urbis episcopo, adiuncto Berteningo et Gerlone laicis, simulque Landone monacho. Cuius textus talis est. In hoc Fontinellensi cenobio largitus est Fratribus libras nonaginta, nam omnibus annis triginta in censu dare consueuerat: famulis laicis libras decem; senibus in illo xenodochio et  ceteris mansionibus pauperum solidos decem; uniuerse familie huius cenobii libras quadraginta. Ceterorum monasteriorum nomina, ad que eadem largitio eleemosyne peruenerit, sigillatim exprimam.

[d 1Kb] Ad Gemmeticum cenobium libras u direxit.

[e 1Kb] Ad Logium libram unam.

[f 1Kb] Ad Fiscamnum libram unam.

[g 1Kb] Ad uillare libram unam.

[h 1Kb] Ad Longogilum libram unam.

[i 1Kb] Ad sanctum Walericum libram unam.

[i 1Kb] Ad beatum Ricarium libras duas et semis.

[k 1Kb] Ad sanctum Audomarum libras duas et semis.

[l 1Kb] Ad sanctum Audenum in Rothomago libras quinque. Ad sanctam Mariam in domo eiusdem ecclesie libras duas: ad sanctum Martinum in eadem  urbe et ceteris cellis, solidos uiginti quinque. Ragnoardo eiusdem urbis archiepiscopo libras decem: uidelicet ut quinque presbyteris et alias quinque pauperibus erogaret.

[m 1Kb] Ad Penthale monasterium solidos quindecim: ad Penante solidos quindecim.

[n 1Kb] Ad Pratellos similiter.

[o 1Kb] Ad Ebroicas ciuitatem libram unam: ad illam crucem sancti Audeni libras duas.

[p 1Kb] Ad Lixouium urbem libram unam: ad Fontanas cenobium solidos duodecim.

[q 1Kb] Ad Baiocas ciuitatem libras duas: ad duorum Gemellorum monasterium libras duas.

[r 1Kb] Ad sanctum Martinum Turonensem libras quinque, illis canonicis in domo libram unam.

 [r 1Kb] Ad S. Annianum Aurelianensem libram unam, illis canonicis in domo libram unam.

[s 1Kb] Ad sanctum Benedictum in Floriaco libram unam.

[s 1Kb] Ad Ferrarias libras duas.

[s 1Kb] Ad sanctum Carilefum libram unam et semis.

[t 1Kb] Ad Curbionem monasterium libram unam.

[u 1Kb] Ad sanctam Columbam in Senonis, illis monachis libras duas: illis canonicis in eadem ciuitate  libras duas. Item ad Sanctum Petrum illis monachis in eadem urbe libram unam.

[a 1Kb] In Antisiodoro urbe illis canonicis libram unam. Ad Sanctum Remigium illis monachis similiter. Ad Sanctum Heracleum in eadem urbe similiter. Item in Antisiodoro ad Sanctum Germanum illis monachis libram unam.

[b 1Kb] In Trecas illis monachis ad Sanctum Petrum libram unam.

[c 1Kb] Ad Sanctam Crucem Meldis illis monachis similiter.

[d 1Kb] Ad Fossatos monasterium illis monachis libras duas.

[e 1Kb] Ad Sanctam Genouefam Parisius libras duas. Ad Sanctum Germanum Parisius libras tres: in  eadem urbe illis canonicis libram unam. Ad sanctum Dionysium libras quinque. Ad Calam monasterium libras duas.

[f 1Kb] Ad Sanctum Lucianum illis monachis libras duas. Belloaci illis canonicis libram unam. Ad Flauiacum illis canonicis libras quindecim. Ad opus famulorum eorum libras decem. Hildemanno episcopo ad presbyteros et pauperes libras decem. Ad Oratorium monasterium solidos quindecim. Ad Fontanidum monasterium solidos decem. Ad Insulam monasterium solidos decem.

[g 1Kb] Ad Andelagum monasterium solidos duodecim.

[h 1Kb] Ad Malardum uallem solidos decem.

[i 1Kb] Ad Resbace monasterium libram unam et semis.

 [i 1Kb] Ad Sanctum Saluium in Brago solidos decem.

[k 1Kb] Ad Malam monasterium libram unam

[l 1Kb] Ad Sanctum uedastum in Atrebato libras duas.

[m 1Kb] Ad Cameracum libras duas. Ad Sanctum Gaugericum libram unam.

[n 1Kb] Ad Corbeiam libras quinque.

[o 1Kb] Ad Sanctum Eligium in Nouiomo ciuitate libram unam. Item ad eamdem urbem canonicis libram unam.

[p 1Kb] Item ad Suessionis ciuitatem canonicis libram unam. Ad sanctum Crispinum solidos quindecim. Ad sanctum Medardum monachis libram unam; illis sanctimonialibus libras tres.

[q 1Kb] Ad Rhemis illis canonicis libram unam: ad Sanctum Remigium in eadem urbe monachis libram  unam.

[r 1Kb] Ad Sanctum Memmium in Catalauno libram unam. Ad eamdem urbem solidos Xu.

[s 1Kb] Ad Altum Montem monasterium, quo sanctus Ansbertus quondam exsilio fuit intrusus, atque consortiis inde ereptus humanis, solidos quindecim.

[t 1Kb] Ad Malbodium cenobium libram unam.

[u 1Kb] Ad Castrilocum monasterium similiter.

[u 1Kb] Ad Laubias monasterium libram unam.

[x 1Kb] Ad Indam cenobium libras duas. Ad Lingonas illis canonicis libram unam.

[y 1Kb] Ad Luxouium libras uiginti quinque, id est ipso monasterio libras decem. Ad Fontanas cellam eiusdem cenobii libram unam et semis. Ad Cusantiam  similiter. Ad Anagrates lib. II.

[a 1Kb] Ad Romarici montem libram unam.

[b 1Kb] Ad Balmam similiter libram unam et semis.

[c 1Kb] Ad Morbach cenobium libram unam. Ad Sanctum Gregorium libram unam.

[d 1Kb] Ad Monasterium-Mauri libram unam.

[e 2Kb] Ad Melundas libram unam.

[f 2Kb] Ad Sanctum Reginbertum, ubi primo elementa didicerat litterarum, per manus quoque matris sue in usus egenorum uiginti libras expendit. Simili modo per manus Berteningi libras uiginti; sibi uero in domo sua famulantibus libras quadraginta largiri fecit. Tribus uicibus omnes opes suas [g 1Kb] egenis ac pauperibus erogari fecit, nil sibi reseruans: que qualiter gesta sint, ne nauseam aut fastidium ingessisse uidear,  transcendendo omittam. Eleemosynis enim sibi uiam preparauit, quoniam nouerat externum omnem hominem [L., extremum diem omnis hominis] esse siue ad penam, siue ad gloriam. Ideo eleemosynis ac orationibus seruorum Dei se roborabat, ut et cursum huius uite pacifice transigeret, atque feliciter in perpetuum uiueret. Rexit autem hoc cenobium idem gloriosus uir per annos decem, menses quinque, dies XuIII. Ipso tempore recessit domnus Ansegisus, Dominica illucescente, die XIII Kal. Augusti; eodem die cum fletu maximo tumulatus extra  basilicam Sancti Petri [h 1Kb] ad aquilonalem plagam, in porticu in qua fratres conuentum celebrare soliti sunt, ac consultis Deo dignis aures accomodare: et cessauit regiminis locus triginta et octo diebus.



CONSTITUTIO ANSEGISI ABBATIS.

Constitutionem uero quam seruis Dei isto in cenobio degentibus de uictu ac uestitu instituit, commodum arbitratus sum huic operi inserere: cuius talis est textus: Memoratorium, qualiter domnus ac uenerabilis Ansegisus abbas disposuit uestimenta et calceamenta atque alimoniam fratribus in monasterio Fontanella morantibus, una cum consensu eorum ordinabiliter: ut absque ullius occasionis querela, omni egestate exclusa, uota sua Deo reddere, atque sponsionis sue negotium ad effectum omni tempore perducere  possent.

De pago namque Bononiensi et Taruanensi uestitus integros LX censuit porrigendos, drappos albos [i 1Kb] XX, de quibus camisie XX fieri possent, coria boum ad soleas u composita, fabarum modios XX, caseorum pensas XXI per libras LXXu, oua mille, cere ad illam ecclesiam libras CC, ad opus fratrum C, seuo lib. CC, de Corialinse calcibus XXIu, bragal LX. Ad saccos autem faciendos drappos albos II, de quibus fieri possint staminee X, toaculas II, coria bouina composita u, fabarum modios X, pisorum modios XX,  caseorum pensas Xu per libras LXXII, salis modios XXu. In mense Septembrio oua mille, de illa gregaria pagensi LX, de Irtio et Idtio mappe III, longitudinis ulnarum X, latitudinis II, de Apuliaco mappa una eiusdem mensure. Lintea ad manus tergendas uillosa III, unumquodque de ulnis quinque in longitudine, in latitudine III: de Gera camsiles III ad mappulas faciendas longitudinis ulnarum XIII, latitudinis trium: de Clariaco mappam unam habentem in longitudine ulnas X, in latitudine III. Item de Hirtio camsilem de ulnis XII, III latitudinis ad pedes tergendum. De Campomis toaculam I, de Rosontio similiter. De Floriaco similiter. De predicta gregaria caseorum pensas XXX per libras LXXII. Filtra [a 1Kb] ad saccos faciendum XII, ad lecta quantum necessitas  proposcit. Porcos saginatos ad adipem et lardum cum unctis LX, et insuper quantum necesse fuerit. De ministerio Rosontione fabarum modios tres, pisorum modios u. Ad Natiuitatem Domini aucipastas [b 1Kb] tres, pullipastas XX, pullos LX, oua CCL, et in Pascha similiter. Cere lib. III, mellis sextarios tres, et in mense Nouembrio oua D, ligna, carra LX. Inter illam crucem Paldriaco et Bladriciagas fabarum III, pisorum mod. u. Ad Natiuitatem Domini aucipastas Iu, pullipastas XII, pullos LX, oua CCL; in Pascha similiter. Cere lib. III, mellis sextarios III. In mense Decembrio oua D, ligna, carra LX; de Campanis fabarum mod. III, pisorum modios uIII. Ad Natiuitatem Domini aucipastas Iu, pullipastas uII, pullos LXX, oua CCL, et in Pascha similiter. Mellis sextarium  unum, cere lib. I. In mense Ianuario oua D, ligna, carra LX, de Sadanma et Bubulo-captiua fabarum mod. II, pisorum modios Iu. Ad Natiuitatem Domini aucipastas II, pullipastas X, pullos XXX, oua C, et in Pascha similiter, mellis sextarios II, cere lib. II. In mense Februario oua D, ligna, carra XII, de Gariciagas, Duno, et Gera, fabarum mod. III, pisorum mod. Iu. Ad Natiuitatem Domini aucipastas tres, pullipastas XII, pullos XI, oua CCL. Et in Pascha similiter mellis sextarium I, cere lib. I. Et in mense Martio oua L, ligna, carra XII, de Petreoponte et Wirto-laico toaculas II, fabarum mod. u, salis mod. Xu. Ad Natiuitatem Domini aucipastas II, pullipastas XXuI, pullos Cu, oua D, et in Pascha similiter. Mellis sextarios II.  Et in mense Aprili oua D, de Idcio fabarum mod. I, pisorum mod. I. Ad Natiuitatem Domini aucipastam  unam, pullipastas Iu, pullos XXu, oua L. Et in Pascha similiter, mellis sextarium I, cere lib. I. Et in mense Maio oua L, ligna. carra Xu, de Irtio fabarum mod. I, pisorum mod. II. Ad Natiuitatem Domini aucipastam unam pullipastas Iu, pullos XXu, oua L, et in Pascha similiter, mellis sextarium I, cere lib. I. Et in mense Iunio oua D. Item de Rosontione in mense Augusto oua CLXuI, de illa cruce et campanis oua CLXuIII. De Reuereis-curte uini modios XLuIII, oua CCLu, uinum de Alpiaco mod. CCCL, de Riparensi curte mod. CL, de Abriaco mod. L, de Burgundia mod. L: sunt modii DC. Adumaticum mod. XXXII. Sicera, humolone, quantum necessitas exposcit. Cere ad illam ecclesiam libras CC, olei libras CXXX, adipem mod. uIII. Ad opus fratrum cere lib. C, olei  lib. C. Ad pelles hircinas sexaginta compositas lib. III. Ad cordebisos XL, comparandum lib. III, ad coria bouina XX lib. III. Capellos nigros uIII, de solid. XXXII alios quatuor, unumquemque de solidis III, qui fiunt solidi II. Tres qui remanent de solidis septem, qui fiunt simul lib. II et semis. Ad stamineas XXX optimas comparandum lib. I, ad femoralia paria XXX lib. I, ad infirmorum curam mel et pigmenta lib. I. Ad saccos quindecim comparandum griseos sicciscos, unde cappe fiant, lib. X, id est talis ordo, unumquodque de solidis X. Et duos optimos capellos de solidis XXX, quinque qui supersunt de solidis XXXuI, nouem uero de solidis LIu, id est unumquodque de solidis sex ad roccos faciendum, qui sunt  rocci XuIII: colligunt super totum libras X. Ad sagos Xu in lecta mittendum lib. II et semis. Ad pelles berbicinas, unde pellicea fiant solid. X. Ad uuantos lib. I, ad fasciolas lib. I: sunt in summa lib. XXXI. Ad infirmorum curam mansionilem, qui dicitur Bothmeregus, et quantumcunque decet, sauram, id est de porcis, mutones, berbices, pullos, oua, omnem decimam nostram ad ipsam domum infirmorum concessimus, de nutrimentis nostris et de uasallis nostris ad portam monasterii dedimus uillam Nouiomum, et illos mansioniles qui dicuntur Gisimacas, Strotella, Sanctum Stephanum, Luuiccinas, Bantana, Cisternas, Lenticulosa, ad illorum infirmitates et necessitates ex caritate, et caseos, et butyrum, necnon ad illorum famulos nutriendum, etc.,  que necessaria sunt concessimus.




ANNO DOMINI DCCCXXXIu.
FREDEGISUS ABBAS MONASTERII SANCTI MARTINI TURONENSIS.





NOTITIA HISTORICA.


Fredegis, siue Fredegisus, Caroli Magni et Ludouici Pii clarus etate, a Theodulfo Aurelianensi lib. III Carminum celebratur his uersibus 175, 176:

Stet leuita docens Fredegis sociatus Ofulso,
   Gnarus uterque artis, dictus uterque bene.

Ad que uerba hec notat Sirmondus:  »Exstat Alcuini ad Fredegisum hunc libellus,  in quo propositis ab eo de SS. Trinitate questionibus respondet; fuerat enim ipsius discipulus, ut et Ofulsus. Exstat Fredegisi quoque ipsius diaconi de Nihilo et Tenebris epistola nondum edita, cuius hoc est exordium: »Omnibus fidelibus et domni nostri serenissimi principis Caroli in sacro eius palatio consistentibus, Fredegisus diaconus. Agitatam diutissime a quampluribus questionem de Nihilo, etc.«  Abbatem postea fuisse monasterii Sancti Martini et cancellarium, ex uariis Ludouici diplomatibus compertum est.«

Epistola hec Fredegisi de Nihilo et Tenebris ad proceres palatii  qua probare contendit nichilum et tenebras esse aliquid, uulgata est a Baluzio, tom. I Miscellan., pag. 403, 408.

Epistola ad Agobardum intercidit: sed exstat Agobardi liber contra obiectiones Fredegisi abbatis, sepius excusus inter Agobardi opera et tom. XIu Bibliothece Patrum editionis Lugdunensis, pag. 275 280. Tractatque de uariis incommodis locutionibus que obiiciuntur uel defendende suscipiuntur ultro citroque.




 
FREDEGISI EPISTOLA DE NIHILO ET TENEBRIS AD PROCERES PALATII.



 Omnibus fidelibus et domni nostri serenissimi principis Caroli in sacro eius palatio consistentibus Fredigysus diaconus.

Agitatam diutissime a quampluribus questionem de nichilo, quam indiscussam inexaminatamque ueluti impossibilem ad explicandum reliquerunt, mecum sedulo uoluens, atque pertractans, tandem uisum mihi fuit aggredi; eamque nodis uehementibus, quibus uidebatur implicata, disruptis absolui atque enodaui, deterosoque nubilo in lucem restitui; memorie quoque posteritatis cunctis in futurum seculis mandandam preuidi. Questio autem huiusmodi est, nichilne aliquid sit, an non. Si quis responderit, uidetur mihi nichil esse, ipsa eius quam putat negatio compellit eum fateri aliquid esse nichil  dum dicit, uidetur mihi nichil esse. Quod tale est quasi dicat, uidetur mihi nichil quiddam esse. Quod si aliquid esse uidetur ut non sit quodam modo  uideri non potest. Quocirca relinquitur ut aliquid esse uideatur. Si uero huiusmodi fiat responsio, uidetur mihi nichil nec aliquid esse, huic responsioni obuiandum est, primum ratione, in quantum hominis ratio patitur, deinde auctoritate, non qualibet, sed ratione duntaxat, que sola auctoritas est, solaque immobilem obtinet firmitatem. Agamus itaque ratione. Omne itaque nomen finitum aliquid significat, ut homo, lapis, lignum. Hec enim ubi dicta fuerint, simul res quas fuerint significant intelligimus. Quippe hominis nomen preter differentiam aliquam positum uniuersalitatem hominum designat. Lapis et lignum suam similiter generalitatem complectuntur. Igitur nichil ad id quod significat refertur. Ex hoc etiam probatur non posse aliquid non  esse. Item aliud. Omnis significatio est quod est. Nihil autem aliquid significat. Igitur nichil eius significatio est quid est, id est, rei existentis. Quoniam  uero ad demonstrandum quod non solum aliquid sit nichil, sed etiam magnum quiddam, paucis actum est ratione, cum tamen possint huiusmodi exempla innumera proferri in medium, ad diuinam auctoritatem recurrere libet, que est rationis munimen et stabile firmamentum. Siquidem uniuersa Ecclesia diuinitus erudita, que e Christi latere orta, sacratissime carnis eius pabulo pretiosique sanguinis poculo educata, ab ipsis cunabilis secretorum mysteriis instituta, inconcussa fide tenere confitetur diuinam potentiam operatam esse ex nichilo terram, aquam, era, et ignem, lucem quoque, et angelos, atque animam hominis. Erigenda est igitur ad tanti culminis auctoritatem mentis acies, que nulla ratione cassari, nullis argumentis refelli, nullis potest  uiribus impugnari. Hec enim est que predicat ea que inter creaturas prima  prima ac precipua sunt estimandum non est. Quippe cum unum horum que ex eo genita sunt estimari sicut est estimari non possit. Quis enim elementorum naturam ex asse metitus est? Quis enim lucis nomine aut angelice  uelamine substantiam ac naturam complexus? Si ergo hec que proposui humana ratione comprehendere nequiuimus, quomodo obtinebimus quantum qualeue sit illud unde originem genusque ducunt. Poteram autem et alia quamplura subiicere. Sed docibilium quorumque pectoribus satis his insinuatum credimus.


DE TENEBRIS, AN SINT.

 Quoniam his breuiter dictis commode finem imposui, mox ad ea expedienda intentionem retuli que curiosis lectoribus non immerito uidebantur digna esse quesitu. Est quidem quorumdam opinio, non esse tenebras, et ut sint impossibile esse. Que quam facile refelli possit sacre Scripture auctoritate prolata in medium, prudens lector agnoscet. Itaque quid libri Genesis historia inde sentiat uideamus. Sic enim inquit: Et tenebre erant super faciem abyssi . Que si non erant, qua consequentia dicitur quia erant? Qui dicit tenebras esse, rem constituendo ponit. Qui autem non esse, rem negando tollit. Sicut cum dicimus, Homo est, rem id est hominem constituimus. Cum dicimus, Homo non est, rem negando id est hominem tollimus. Nam  uerbum substantie hoc habet in natura ut cuicunque subiectum fuerit iunctum sine negatione, eiusdem declaret substantiam. Igitur in eo quod dictum est Tenebre erant super faciem abyssi, res constituta est, quam ab esse nulla negatio separat aut diuidit. Item tenebre subiectum est erant declaratiuum. Declarat enim predicando tenebras quodam modo esse. Ecce inuicta auctoritas ratione comitata, ratio quoque auctoritatem confessa, unum idemque predicant, scilicet tenebras esse. Sed cum ista exempli causa posita ad demonstrandum que preposuimus sufficiant, tamen ut nulla contradicendi occasio emulis relinquatur, faciamus palam, pauca diuina testimonia aggregantes e pluribus, quorum  perculsi formidine ineptissimas ulterius uoces aduersus ea iaculari non audeant. Siquidem Dominus cum pro afflictione populi Isrel plagis seuerioribus castigaret Egyptum, tenebris eam inuoluit adeo spissis ut palpari quirent, et non solum obtutibus hominum uisum adimentibus, sed etiam pro sui crassitudine manuum tactui subiacerent. Quidquid enim tangi palparique potest, esse necesse est. Quidquid esse necesse est, non esse impossibile est: ac per hoc tenebras non esse impossibile est, quia esse necesse est quod ex eo quod est palpabile probatum est. Illud quoque pretereundum non est, quod cum omnium dominus inter lucem et tenebras diuisionem faceret, lucem appellauit diem, et tenebras noctem. Si enim diei nomen significat aliquid, noctis  nomen non potest aliquid non significare. Dies autem lucem significat. Lux uero magnum aliquid est. Quid ergo tenebre, nichilne significatiue sunt, cum eis uocabulum noctis ab eodem conditore impressum est, qui luce appellationem diei imposuit, cassandaque est diuina auctoritas? Nullo modo. Nam celum et terram facilius est transire quam auctoritatem diuinam a suo statu permutari. Conditor etenim rebus quas condidit nomina impressit, ut suo queque nomine res dicta agnita foret. Neque rem quamlibet absque uocabulo formauit, nec uocabulum aliquid statuit nisi cui statueretur existeret. Quod si foret, omnimodis uideretur superfluum, quod Deum fecisse nefas est dici. Si autem nefas est dici Deum aliquod statuisse superfluum, nomen quod  Deus imposuit tenebris nullo modo uideri potest superfluum. Quod si non est superfluum, est secundum modum. Si uero secundum modum, et necessaria, quia eo ad dignoscendam rem opus erat que per id significatur. Constat itaque Deum secundum modum res constituisse et nomina que sibi ad inuicem sunt necessaria. Sanctus quoque Dauid propheta Spiritu plenus, sciens tenebras non inane quiddam et uentosum sonare, euidenter expressit quia quiddam sunt. Ait ergo: Misit tenebras . Si non sunt, quomodo mittuntur? Quod autem mitti potest, et illo mitti potest ubi non est. Quod uero non est, mitti quolibet non potest, quia nusquam est. Igitur misse dicuntur tenebre, quia erant. Item illud: Posuit tenebras latibulum suum  . Quod scilicet erat posuit, et quodam modo posuit tenebras que erant, latibulum suum poneret. Item illud: Sicut tenebre eius . Ubi ostenditur quia in possessione sunt, ac per hoc esse manifestantur. Nam omne quod possidetur est. Tenebre autem in possessione sunt. Igitur sunt. Sed cum ista talia ac tanta sufficiant, et arcem tutissimam contra omnia impugnamenta teneant, unde leui repulsa tela in suos iaculatores retorquere possunt, ex euangelica tamen firmitate quedam poscenda sunt. Ponamus igitur ipsius Saluatoris uerba: Filii, inquit, regni eiicientur in tenebras exteriores . Attendendum est autem quod tenebras exteriores nominat. Extra enim,  unde exterius deriuatum est, locum significat. Quapropter cum dicit exteriores tenebras, locales esse demonstrat. Nam non essent exteriores, nisi essent et interiores. Quidquid autem est, id in loco sit necesse est. Quod uero non est, hoc nusquam est. Igitur exteriores tenebre non solum sunt, sed etiam locales sunt. In passione quoque Domini euangelista tenebras esse factas commemorat ab hora diei sexta usque ad horam nonam. Que cum facte sint, quomodo non esse dicuntur? Quod factum est, effici non potest ut factum non fuerit. Quod uero semper non est, nec nunquam fuit, id nunquam est. Tenebre autem facte sunt. Quare non ut sint effici non potest. Item in Euangelio: Si lumen quod in te est, ipse tenebre quante erunt .  Neminem dubitare credo  quantitas corporibus  attributa sit que [quia] cuncta per quantitatem distribuuntur. Et quantitas quidem secundum accidens est corporibus. Accidentia uero aut in subiecto sunt, aut de subiecto predicantur. Per hoc ergo quod dicitur ipse tenebre quante erunt, quantitas in subiecto monstratur. Unde probabile colligitur tenebras non solum esse, sed etiam corporales esse. Itaque hec pauca ratione simul et auctoritate congesta uestre magnitudini atque prudentie scribere curaui, ut eis fixe immobiliterque herentes, nulla falsa opinione illecti, a ueritatis tramite declinare possitis, sed si forte a quocunque aliquid prolatum fuerit ab hac nostra ratione dissentiens, ad hanc uelut ad regulam recurrentes, ex eius sententiis stultas machinationes deiicere ualetis.


Explicit de tenebris.




ANNO DOMINI DCCCXXXIu.
HAIMINIUS MONACHUS SANCTI uEDASTI ATREBATENSIS.





NOTITIA HISTORICA.

Haiminius monachus S. uedasti Atrebatensis ord. S. Benedicti, Alcuini discipulus. cuius Miracula sancti uedasti episcopi Atrebatensis et Cameracensis, defuncti circa annum 540, et sermo in sancti uedasti natali 6 Februarii de undecim paruulis, meritis eius sanatis, exstant in Actis sanctorum tom. I Februarii, pag 801 et seq.





HAIMINII SERMO IN NATALI SANCTI uEDASTI, De XI paruulis meritis eius sanatis.


 1. Excitentur, obsecro, filii lucis, corda uestra pro collatis beneficiis ad diuina preconia. Erumpat, queso, in uocem, quod iam ardet in mente; ut, quos fides illustrat, confessio pura confirmet. Presto est igitur materia laudis, in promptu est causa iubilationis. Oculis cernitur, manu tenetur, utilitate sentitur: testimonium reddunt, qui fallere nescierunt. Iam sunt diserti qui necdum perfecte didicere loqui. Ex ore, inquit Psalmista, infantium et lactentium perfecisti laudem . Omnium idem Dominus diues in omnes, qui inuocant illum, linguas infantium facit esse disertas . Docent fide, etsi nondum possunt sermone: imo Christus per illos docet, quibus tantam gratiam prebet. Ipse enim interius illuminat, qui foris per miracula  coruscat. Mira fiunt omnimodis et stupenda, et quo rariora, eo sunt amplius predicanda. Prisca redeunt,  antiqua recurrunt, frequenter audita patescunt: que namque in sacris paginis legimus, oculis repetita uidemus. Cecus a natiuitate uidet. Operatur enim Christus in Ecclesia quod iam olim gessit in Synagoga : illum siquidem et corde illuminauit et corpore; hunc quia renatus erat, illuminauit in corpore, ut fidem torpentium resuscitaret in mente. Nostis plane, qui adfuistis, que hodierna die Dominus iehsu per merita serui sui, beati Patris nostri uedasti, opera fecit; imo imperfecta suppleuit. Duos scilicet egrotos sanauit, uni lumen oculorum dedit, non reddidit: alteri quia claudus erat, gressum restituit.

2. Mira dicturus sum, quod omnes mecum pariter nostis. Ipse Pater noster uedastus sacer adhuc  prebet e tumulo quod uiuens in carne operatus est in mundo. Et preclarus senator, de celesti curia  salutem filiorum decernit. Per exteriora denique miracula ostendit, quod in secreto sanctorum pro animabus nostris intercedat. Id ipsum, ut dixi, repetit, quod olim gessit. Meministis, fratres karissimi, et meminisse potestis, quod directus a S. Remigio, beatus ipse uedastus ad predicandum gentibus Dei uerbum, in introitu urbis Atrebatum duos egenos curauerit egrotos, cecum uidelicet et claudum, quatenus ostenderet miraculo quod acturus erat in uerbo: quoniam sicut oculos corporis aperuit ad uidendum mundum, ita corda hominum semine uerbi Dei per fidem illustrauit ad cognoscendum Deum. Et sicut reddidit gressum pedis, ita direxit gressus fidelium ad iter operationis. Sed quia  iam corda nostra torpescunt a bono opere, excitanda  sunt miraculorum exhibitione. Attendite, queso, fratres dilectissimi, que facta sunt, et in quibus sunt gesta. Nam non solum prouidit Dei clementia, que per serui sui merita ageret, sed quibus tanta medicamina salutis adhiberet. Solent namque minus Dei beneficia considerantes, si quando sanationes fiunt per merita sanctorum in corporibus horum,  quia solent dicere non sanatos esse, quoniam credunt eos debilitates pertulisse. Quid dicent de istis, quorum etas non sinit simulare eos? quibus illos poterunt criminibus accusare? Ecce sunt nutrices et matres, que debiles attulerunt, et sanos reducunt, quorum unus de Corbeiensium uilla [a 1Kb] , que Walgiacus dicitur, alter colonus ipsius ecclesie beati uedasti; uisu scilicet donatus Corbeiensium, qui claudus fuerat,  beati uedasti famulorum: uterque paruulus, uterque innocens; uterque humilis et rectus. Quia est Dominus noster paruulorum, id est, humilium salus, paruulos nunc sanauit, ut nos esse humiles, id est paruuli esse dicamus. Adhuc enim clamat: Sinite paruulos uenire ad me, talium enim est regnum celorum , Ecce amplexatus est, et sanauit, accepit a parentibus, benedixit et reddidit.

3. Agamus singuli, agamus omnes gratias Omnipotenti, qui nos reuisitare, et paterna uiscera  pontificis sacratissimi nobis manifestare dignatur, excitemur de somnio pigritie, et per ea que foris miranda cernimus, interius ad formam pietatis imprimamur. Aperiamus oculos mentis nostre, ut eternum lumen mereamur uidere. Lauemur lacrymis, ut purificari mereamur. Curramus dum lucem habemus, ne tenebre nos comprehendant. Mundemur ab omni inquinamento mentis et corporis; sit lucerna pedibus nostris uerbum Dei; sit nobis indesinenter in desiderio lumen indeficiens. Queramus et faciamus opera lucis, non tenebrarum et iniquitatis. Curramus uiam mandatorum Dei, dicamus ore et corde Deo nostro: Dirige me, Domine, in ueritate tua et doce me, et gressus meos dirige secundum eloquium tuum, ut non dominetur nostri  omnis iniustitia. Imploremus clementiam Domini per intercessionem tanti patroni. Omni custodia seruemus cor nostrum, quoniam ex ipso uita procedit. Humili corde et supplici uoce preueniamus faciem Domini in confessione, ut experiamur in mente, quod modo paruuli meruerunt in membrorum reformatione. Redeamus ad conscientias nostras, conueniamus nosmetipsos, puniamus mala que fecimus. Cogitemus quid in die iudicii magni Dei dicturi sumus. Nam qui eum audire noluerunt, iam ulterius non curabit. Quid amplius exhibere potuit? uiuens nocte dieque audientibus uerba Dei ministrauit: nam et uerbis pluit, et miraculis coruscauit. Et iam in celis cum Christo regnat, et adhuc nostram salutem curare non cessat. Imploremus  misericordiam Domini per intercessionem sancti Patris, quatenus et hic maneamus in eius doctrina: et illic gaudeamus de eterna et communi gloria. Sic ergo in hac uita monitis eius obedientes simus, ut communi retributione inibi letemur. Paremus hic in uia quod possideamus in patria. Dominus iehsu, qui uult omnes homines saluos fieri, faciat nos ad tantum patronum bene operando uenire, et in eterna letitia semper cum illo gaudere. Amen.





HAIMINII EPISTOLAE.






EPISTOLA PRIMA. MILONIS LEuITAE, POSTEA PRESBYTERI, AD uENERABILEM PATREM HAIMINUM.

Reuerentissimo Patri Haimino Milo deuotissimus filiorum indelebilem eterne felicitatis iucunditatem.

Perfruitus quondam uestre mansuetudinis benignissimo affatu, eo scilicet tempore, quo susceptus a uobis uestra immeritus merui iucundari allocutione, ac melliflua perfoueri dulcedine, gratiarum actionem persoluo. Siquidem erga exiguitatem meam tanta uestre excellentie benignitas uiguit,  ut deinceps non cessaret, quod inflammatum erat in corde meo, uestri amoris ardere incendium, et non immerito: quippe melle pleni sincerissime dilectionis cordis ac corporis gesta eructantes, que interiora uestri pectoris habebant cubilia, facile obtinuistis, ne de fibris meis ullo unquam tenore uestra labatur amabilis mentio; sed eternaliter innouata conseruetur et perduret flore immarcessibili. Qua de re fidens in tam laudabili paternitate uestra, seu filius indidi manibus uestris ineptas mee imprudentie nenias, preexercitamen scilicet ingenioli  mei in uita beatissimi Amandi, suppliciter obsecrans, ut si in his aliquid fidei catholice minus consonans, uel incongruum legi metrice inueneritis, ad certe normam regule misericorditer, more paterno reducatis nec me meo dimittatis errori, contestor et obsecro per sanguinem Christi, qui fusus est pro salute populi Christiani. Quod si, misericordia superne maiestatis preeunte, equas textus carminis mei obtinuerit partes; tunc una mecum huius doni largitori, sancto scilicet Spiritui, gratiarum laudes debita exsultatione persoluite et cuius munere tantum opus quiui utcunque compingere. Rusticitati autem mee ueniam dare necesse est, quia rusticatio, ut quidam ait, ab Altissimo creata est. Et quamuis difficilioribus uti potuerim aliquibus  in locis uerborum ambagibus, ne id facerem sum prohibitus, quia etiam credidi futurum opus istud gratius, si omnium fratrum pateret auditibus. Faueat ergo excellentia uestra non uitiis meis, sed laboribus; ut illud percipiatis in celestibus, quod mortalis non uidet oculus. ualere uos optamus ad omnium fidelium profectum eternaliter.



EPISTOLA II. HAIMINII AD MILONEM.

Infimus seruus Christi Haiminus Miloni suo salutem.

Carmen quod, frater amantissime, porrexisti, auida mente perlegi; sed quia non satis est legisse semel, iuuit usque uidere. Unde repetens a principio non sine iudiciali censura, quod ante summotenus  tetigi, totum ex integro legens et inculcans, omnes in eo intentionis mee uires impendi. Nam primo putaui me, fateor, in planum posuisse pedem; sed ut comperi meam exiguitatem non modo poculo fontis irrigari sed fluctibus eloquentie obrutum iri,  non sine cautela deinceps totum in flumen fratribus, qui mecum, quomodo sit nauigandum ostendi. Et, quia in eo nec scopulum, qui fidei obstet, offendi, nec, quod legi metrice refragetur, inueni; hortor fratres nostros, qui a talibus studiis non abhorrent, munus hoc libenter suscipere, et obsecro ut satius uelint ad simile studium prouocari, quam inuidie facibus concremari. Nouimus siquidem semper ciues ciuibus inuidere et secundum Saluatoris dictum neminem prophetam, siue ut tu solitus es dicere, nullum petam acceptum esse in patria sua. Sed quia paruulum occidit inuidia, minor esse cognoscitur qui inuidet quam ille cui inuidetur. Pape! miror opiparum ualuisse diuitibus preparare conuiuium, quem putabam uix posse pauperibus exhibere  uel gustum. Plane Amantissimi Amandi ego quidem id meritis imputo, de cuius preconiis exsultare ac Christum laudare non cesso. Est igitur eloquium suaue et carmen salibus dulce, leni lapsu et plano sermone decurrit oratio. Quid amplius? Dicant et iudicent sodales ut uelint: ego autem arcanum cordis mei peruulgo: quia preconia tanti Patris, mi dilecte, satis abundeque tuo carmine illustrasti. Noli tamen, obsecro, ab incepto desistere, noli desidie aut inerti otio succumbere; noli gratiam, que tibi adiacet, negligere; sed, dum uacat, semper te bonis studiis exerce; et noli quod gratis accepisti, aliis denegare: noli solus bonum commune possidere uelle; hec sola pecunia est, que nouit ex pensione augeri: hec sola est, que sparsa crescit, et erogata  emolumenta capit: hec est etiam, que absconsorem suum penis addicit, et bonum dispensatorem eterni muneris gloria insignit.

Macte noua uirtute, uale, Milo, optime uates;

Haiminique tui, dic, Miserere Deus.




ANNO DOMINI DCCCXXXIu.
HILDERICUS CASSINENSIS ABBAS.





NOTITIA HISTORICA IN HILDERICUM.


Hildericus abbas an. 834 per paucos dies Cassinensis, scripsit uersus  de preceptoris sui Pauli diaconi origine, uita, institutione, doctrina, religione et habitu, quos lucidissimos uocat Petrus Diaconus de illustribus Cassinensibus c. 9. Edidit illos Ioannes Baptista Marus in notis ad Petri cap. 8. Non sunt uersus plures quam 42. uix dubito Hildericum hunc alium ab eo esse cuius epistolam metro alligatam recitat Anonymus Salernitanus in altera parte Chronici sui uulgata a Muratorio, Rer. Ital. tom. II, p. 265. Dirigitur ad Ludouicum II imperatorem, cui fausta cuncta apprecatur. Incipit:

 Hic opifex mundi, uerbo qui cuncta creauit,
   Ex nichilo finxit omnia nempe simul.

Forte tamen Hilderici Epistole huius scriptoris etas paulo recentior est, quam ut componi possit cum Hilderico Cassinensi; ille enim epistolam hanc dedit circa annum 876, Cassinensis uero abbatem illius cenobii egit an. 834. uerum Anonymi Salernitani fides in re chronologica per annos illos nequaquam est indubitata.





HILDERICI EPISTOLA METRICA.



 Hic opifex mundi, uerbo qui cuncta creauit,
   Ex nichilo finxit omnia nempe simul.
Absque labore labor, cui posse et scire quod esse;
   Cuius opus uelle est, cui labor alta quies.
Laudet eum hinc celum, cuncta et celestia semper
   Luminis angelici castra beata nimis.
Laudet eum tellus, omnisque creatio mundi,
   Omne genus hominum, reptile, belua uolans,
Dicunt, dicamus: Tibi sit, rex, gloria perpes,
   Omnia qui retines, iure regisque tuo.
Te decet omnis honos, tibi uirtus, gratia cessit;
   Quem digne metuunt, inferus, arua, polus,
Une ac trine Deus, Lux et Sapientia uera,
   Regnum immortale ut sine fine tenes,
Tempora tu condens solus, et sine tempore regnans;
    uere ut principium, sic tibi finis abest.
Principium et finis, primus, nouissimus es tu,
   Quem currunt infra tempora, secla, dies.
Cuncta arcens mutas, et non mutaberis unquam.
   Semper eras, qui nunc, semper erisque manens.
Quem cherubim, seraphim cunctis cum celibus orbis
    Proclamant sanctum, concelebrantque, tremunt.
Tu pietas, bonitas, requies, patientia, paxque,
   uita, salusque, decus, castus amorque, timor.
Simplicitas prudens es tu, prudentia simplex
   Te recte metuit mundus, adorat, amat.
Quesumus ut celi cito des mihi tegmina, Christe,
   Una et laudemus te tua membra caput.
Longanimis, uerax, fortis, mirabilis, alme,
   Terribilis, mitis, suscipe uota precum.
Cunctorum factor, tu censor, tutor, et altor,
   Rex regum, populo parce tremende tuo.
Confer opem famulis, ueniam da, destrue culpas,
   Demones expelle, noxia cuncta fuga.
Duc celis plebem, tuus emit quam cruor Agni,
   Denuo quam peperit Spiritus, atque latex:
 Respice propitius gemitum, suspiria, uoces,
   Ad te clamantum, ac miserere pie.
Sancte tua Iesu sic morte tuere Redemptor,
   Pestiferos perimat ne leo, siue draco.
Sit tibi Cunctipotens benedictio, sitque potestas
   Secla per immensa, sit uigor omnis. Amen.




ANNO DOMINI DCCCXXXuI.
AHYTO SEU HETTO BASILEENSIS EPISCOPUS.





NOTITIA HISTORICA IN HATTONEM.


 Hatto siue Haddo, Hetto, Ahyto, Haydo, Haitho, Otto, ex Augiensis cenobii abbate episcopus an. 806 Basileensis, a Carolo Magno an. 811 cum Hugone  Turonensi et Aione Aouileo missus ad Nicephorum imp. Grecorum de pace et limitibus imperii constituendis. Sed Hodeporicum quo iter illud suum descripsit, hodie nusquam exstat. Senex ad Augiense cenobium reuersus obiit, an. 836  . uisiones S.  Wettini, monachi Augiensis prodiere cum uisionibus Hildegardis de quibus infra, et in Mabillonii sec, Iu Benedict., pag. 263. Capitulare ad presbyteros dieceseos Basileensis circa annum 827 promulgatum, capitulis 25 publicauit. Dacherius tom. uI Spicileg., pag. 961 , unde in Conciliorum tomis repetitum a Labbeo, Harduino, Coleto.



[CAPITULARE.]





HETTONIS CAPITULARE. 

Hec capitula que sequuntur Hetto Basileensis Ecclesie antistes, et abbas cenobii quod. Augia [a 1Kb] dicitur, presbyteris sue diecesis ordinauit: quibus monstrentur qualiter se ipsos ac plebem sibi commissam caste et iuste regere, atque in religione confirmare debeant.



I.


Primo omnium discutienda est fides sacerdotum, qualiter credant, et alios credere doceant; ubi et exempla proponenda sunt, quatenus a creatura Creator, quantulumcunque possit intelligi.



II.

Secundo iubendum, ut Oratio Dominica, in qua omnia necessaria humane uite comprehenduntur, et Symbolum apostolorum, in quo fides catholica ex integro comprehenditur, ab omnibus discatur tam latine, quam barbarice [b 1Kb] : ut quod ore profitentur, corde credatur et intelligatur.



III.

Tertio, intimandum est ut ad salutationes sacerdotales  congrue responsiones discantur, ubi non solum clerici, et Deo dicate, sacerdotali responsionem offerant, sed omnis plebs deuota consona uoce respondere debet.



Iu.

Quarto, ut fides Athanasii a sacerdotibus discatur; et ex corde [c 1Kb] die Dominico ad horam recitetur.



u.

Quinto, ut sciant quid sit sacramentum baptismatis, et confirmationis, et quale sit mysterium corporis et sanguinis Domini: quomodo in eisdem mysteriis uisibilis creatura uidetur, et tamen inuisibilis salus ad eternitatem anime subministratur, que in sola fide continetur.



uI.

 Sexto, que ipsis sacerdotibus necessaria sunt ad discendum, id est sacramentarium, lectionarium, antiphonarium, baptisterium, computus, canon penitentialis, Psalterium, homilie per circulum anni Dominicis diebus, et singulis festiuitatibus apte. Ex quibus omnibus si unum defuerit, sacerdotis nomen uix in eo constabit: quia ualde periculose sunt euangelice mine, quibus dicitur: Si cecus ceco ducatum prestet, ambo in foueam cadunt .



uII.

Septimo, ut sciant tempora legitima ad baptizandum in anno; id est sabbato sancto Pasche: ut illa trina mersio in baptismate imitetur triduanam mortem Domini, clarificatam resurrectione. Et idcirco  usque ad octauum diem ipsa regeneratio sacra ab  omni populo Christiano celebrabitur. Aliud uero tempus baptismatis sabbato sancto Pentecostes celebrandum est. Si uero necessitas contigerit, omni tempore subueniendum est, quia necessitas uix habet legem: et ut uas ad fontem baptismatis, quod ad reliquos usus, nullatenus assumatur.



uIII.

Octauo, pronuntiandum est ut sciant tempora feriandi per annum; id est, omnem Dominicam a mane usque ad uesperam, ne iudaismo capiantur. Feriandi uero per annum isti sunt dies, ut supra orsi sumus: Natalis Domini, sancti Stephani, sancti Ioannis euangeliste, Innocentium, octaua Domini, Theophania, Purificatio sancte Marie, sanctum Pascha, sicut superiori capitulo comprehensum est:  Rogationes tribus diebus, Ascensio Domini, sabbatum sanctum Pentecostes, sancti Ioannis Baptiste, duodecim apostolorum, maxime tamen sanctorum Petri et Pauli, qui Europam sua predicatione illuminauerunt: Assumptio sancte Marie, Dedicatio basilice sancti Michelis archangeli, dedicatio cuiuscunque oratorii, seu cuiuslibet sancti, in cuius honore eadem ecclesia fundata est, quod uicinis tantum circummorantibus indicendum est, non generaliter omnibus. Indictum uero ieiunium [d 1Kb] , quando a palatio, uel a domo fuerit denuntiatum, ab omnibus generaliter obseruetur. Relique uero festiuitates per annum, sancti Remedii, [e 1Kb] sancti Mauricii, sancti Martini, non sunt cogende ad feriandum, nec tamen prohibendum, si plebes hoc caste et zelo Dei cupiunt  exercere.



IX.

Nono, iubendum est iisdem sacerdotibus ut non permittant secum mulieres habitare extraneas iuxta Nicenum concilium [f 1Kb] , nisi eas tantum in quibus suspicio nulla male fame oboriri potest.



X.

Decimo, ut tabernas non ingrediantur, nec sedendo domi, nec in itinere occupati. Si uero necesse habent ibidem aliquid emendi, missos suos dirigant, et oblata in aliam domum conferant, et cum gratiarum actione fideliter percipiant.



XI.

 Undecimo, ut placita secularia non obseruent,  nec fideiussores existant: nec canes ad uenandum, nec accipitres, uel falcones, nec sparuarios, nec ullius ludi, aut spectaculi licentiam habeant: sufficit enim eis quod in Psalmo legitur: In lege Domini esse eorum uoluntatem, et in lege eius meditari die ac nocte ; et quod in Apostolo precipitur: Nemo militans Deo, implicet se negotiis secularibus, ut ei placeat, cui se probauit .



XII.

Duodecimo, ut sciant quia nemo per pecunias ordinandus est, nec per munera ecclesiam debet occupare: quia si factum fuerit, et ipse, et ordinator eius deponendi sunt; quia manifestum est, eos, qui talia agunt, Simoniaca herese egrotare: et talem non per ostium in ouile ouium iuxta Euangelii uerba,  sed ascendentem aliunde furum esse et latronem. Et non solum ipsi, qui hoc faciunt, sed et qui consentiunt facientibus, excommunicandi sunt.



XIII.

Tertio decimo, ut nullus uagantem ex alia parochia audeat recipere, aut secum commorandi, aut missam celebrandi, nisi permissione nostra: nec ullius ecclesie aut plebis gubernacula suscipiendi, nisi preueniente conscientia nostra; [a 1Kb] qui secus fecerit, excommunicabitur.



XIu.

Quarto decimo, ut in tuguriis, ecclesiis non consecratis, uel in domibus, nisi forte uisitandi gratia in infirmitate detentis, missarum mysteria non celebrent. Quod si fecerint, propter inobedientiam  degradandos se sciant.



Xu.

Quinto decimo, quod decima, que a fidelibus datur, Dei censo [b 1Kb] nuncupanda est, et Deo ex integro reddenda. Cuius tertia pars secundum canonem Toletanum [c 1Kb] , episcoporum debet esse. Nos uero hac potestate uti nolumus, sed tantum quartam partem, iuxta constituta Romanorum pontificum, et obseruantiam sancte Romane Ecclesie, de eadem habere uolumus; quod si quis contentiosus inde repertus fuerit, siue ille clericus, siue diaconus sit, communione priuabitur, et synodali censura iudicabitur.



XuI.

Sexto decimo, ut unusquisque hoc prouideat ut  mulieres ad altare non accedant, nec ipse Deo dicate in nullo ministerio altaris intermisceantur. Quod si palle altaris lauande sunt, a clericis abstrahantur [d 1Kb] , et ad cancellos feminis tradantur, et ibidem repetantur. Similiter et [e 1Kb] presbyteri, cum oblata ab eisdem mulieribus offeruntur, ibidem accipiantur, et ad altare deferantur.



XuII.

Septimo decimo, ut ipsi sacerdotes uerbo et  exemplo predicent, ut nullus usuras accipiat, nec sesculpa, nec speciem pro specie. Quia ualde infidelis et rebellis Dei iussionibus est, qui hoc agit: quod omnibus Christianis eque interdictum esse dignoscitur, maxime tamen sacerdotibus, qui forma et exemplum fidei omnibus esse debent.



XuIII.

Decimo octauo, ut nullus ordinatus, siue ordinandus migret de sua parochia ad aliam, nec ad limina apostolorum causa orationis, ecclesie sue cura delicta [f 1Kb] , nec ad palatium causa interpellandi: nec a communione suspensus ab alio communionem recipiendi, sine permissione et prescientia episcopi sui: quod si fecerit, nichil ualet huiusmodi communio, aut ordinatio, aut demigratio. Et hoc omnibus  fidelibus denuntiandum: ut, qui causa orationis ad limina beatorum apostolorum pergere cupiunt, domi confiteantur peccata sua et sic proficiscantur: quia a proprio episcopo suo, aut sacerdote ligandi aut exsoluendi sunt, non ab extraneo.



XIX.

Nono decimo, ut aliud in ecclesia non legatur [g 1Kb] aut cantetur, nisi ea que auctoritatis diuine sunt, et Patrum orthodoxorum sanxit auctoritas. Nec falsa [h 1Kb] angelorum nomina colant, sed ea tantum que prophetica, et Euangelica docet Scriptura: id est, Michel, Raphel.

Nec diuersa sentiant in iudiciis penitentium, cum unus minus, alter uero maius, alteri adulando, alteri detrahendo placere uelit: sed considerata qualitate  persone iuxta modum culpe agatur censura uindicte.



XX.

uigesimo, admonendi sunt ut perpendant quidquid a fidelibus datur, redemptio peccatorum est: ideo non glorientur talibus sumptibus uti, sed magis emineant, quod in ueteri Testamento sacerdotibus dictum est: Iniquitatem populi eos debere portare . Et ideo cum magno timore solliciti sint, quorum donis participantur: quia magnum periculum est fieri uite aliane, qui nescit tenere moderamina uite sue.



XXI.

uigesimo primo, ut sciant et intelligant quid sit incesti crimen: et hoc unusquisque in sua parochia  prouideat, ne fiat; et si factum fuerit, quantum celerrime potuerit, emendetur; id est, nullus sibi accipiat de propinquintate usque in quinto genu [i 1Kb] . Quod si ignoranter factum fuerit, non facile credatur, sed iudicio Dei examinetur: et non separentur in quarto genu, sed in penitentia cunctis diebus coniunctionis sue perseuerent. Similiter et uir duas uxores inter se simili ratione coniunctas, aut uxor duos uiros inter se eodem modo coniunctos, aut cumpater, aut  commater, filiolus, aut filiola spiritualis de fonte, aut de confirmatione, aut Deo dicata, aut alterius uxor uiuente marito, aut alterius maritus uiuente uxore. His talibus nulla ratione in matrimonium licitum est coniungi. In primo uero genu, uel secundo, si inuenti fuerint scelus perpetrasse fornicationis, matrimonii iura ulterius se sciant funditus perdidisse. In tertio uero genu si inuenti fuerint tali crimine pollutos esse, digna penitentia eos subsequatur et tamen matrimonii iura eis non uicissim [a 1Kb] , sed ad alios non negentur. Ubi uero mancipia non unius, sed diuerse potestatis iuncta fuerint, nisi consentientibus utrisque dominis, huiusmodi copulatio rata non erit. Quidquid uero negligendo sentitur, et uirtute, qua potuerit, non emendetur; nam huius  copule auctor erit, qui huic negligendo consentit. Plura sunt, que ad incesti crimen scribi poterant, sicut in matre et filia, et nouerca, et pene innumera, que menti ad scribendum non occurrunt. Huiusmodi tamen et his similibus personis copula maritalis in sempiternum subtrahitur.



XXII.

uigesimo secundo, admonendi sunt ut sciant populis denuntiare que sint opera misericordie cum fructibus suis, que euangelica et apostolica pagina complectitur, quibus peruenitur ad uitam: queue opera iniquitatis cum fructibus suis multiplicibus, quibus calle sinistro ad eternum tenditur interitum. Et ut periurii crimen omnimodo deuitent: quia non  solum in Euangelio uel reliquiis sanctorum crimen  periurii, sed in ueritate, que Deus est  perpetrare dignoscitur.



XXIII.

uigesimo tertio, admonendi sunt ut sciant quia in Ecclesiis quibus presunt sponsi facti sunt: et ideo omni uigilantia qualiter eas decorent, et eis incessanter deseruiant, totius uite sue uigilantiam impendant.



XXIu.

uigesimo quarto, ut horas canonicas, tam nocturnas quam diurnas, nullatenus pretermittant. Quia sicut Romana Ecclesia psallit, ita omnibus eiusdem propositi uiam tendentibus [b 1Kb] faciendum est. Et non solum Noui Testamenti documenta sunt eamdem  formulam obseruandi, sed etiam ueteris Testamenti, patet ratio: quia Propheta spiritu Sancto instinctus profert: Septies in die laudem dixi tibi: et, media nocte surgebam ad confitendum tibi .



XXu.

uigesimo quinto, ut plebibus denuntient, qui filios, et filias spirituales quos in baptismate suscipiunt, et eis fideiussores et sponsores existunt, et pro eis diabolo, cui antea mancipati fuerant, abrenuntiant, et ideo, usque cum adulti fuerint, et eis fidei sue sponsionem et abrenuntiationis exposuerint et reddiderint, in sua prouidentia habeant. Et quod illi pro eis spoponderant, ab eis eadem responsa ex integro  exigant.



APPENDIX.





DIPLOMA LUDOuICI PII IMPERATORIS Concessum Hettoni episcopo Basileensi pro monasterio Sintleozesauie, siue Richenau, die 14 Decembris anni 816.


In nomine Domini Dei et Saluatoris nostri Iesu  Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei, eiusque in eisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus. Proinde nouerit industria, seu utilitas omnium fidelium nostrorum  tam presentium quam et futurorum, quia uir uenerabilis  Hetto Basileensis Ecclesie episcopus et abbas monasterii Sintleozesauia [a 1Kb] , quod est situm in ducatu Alamannie, in pago uidelicet Undresinse [b 1Kb] , constructum in honore sancte Dei genitricis Marie semperque uirginis et sancti Petri principis apostolorum, obtulit obtutibus nostris immunitates domni et genitoris nostri Caroli bone memorie piissimi Augusti [c 1Kb] , in quibus inuenimus insertum quomodo  ipse et antecessores eius priores reges Francorum prefatum monasterium cum monachis ibi degentibus ob amorem Dei, tranquillitatemque eorum semper sub plenissima defensione et immunitatis tuitione habuissent. Ob firmitatem tamen rei postulauit nobis predictus Hetto episcopus, ut eorumdem regum auctoritates ob amorem Dei et reuerentiam ipsius sancti loci nostra confirmaremus auctoritate. Cuius petitioni libenter acquieuimus, et ita in omnibus concessimus, atque per hoc preceptum nostrum confirmauimus. Quapropter precipientes iubemus, ut nullus iudex publicus, uel quislibet ex iudiciaria potestate in ecclesias, curtes, aut loca, uel agros, seu reliquas possessiones memorati monasterii, quas moderno tempore infra ditionem imperii nostri iuste et rationabiliter possidet, uel que deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones, uel paratas faciendas, aut fideiussores tollendos, aut homines ipsius monasterii, tam ingenuos  quam et seruos super terram ipsius commanentes iniuste distringendos, nec ullas redhibitiones, bannos aut illicitas occasiones requirendas, nostris et futuris temporibus ingredi audeat, uel ea que supra memorata sunt penitus exigere presumat. Sed liceat memorato presuli suisque successoribus res predicti monasterii sub immunitatis nostre defensione  quieto ordine possidere. Et quidquid exinde fiscus sperare poterit, totum nos pro eterna remuneratione prefato monasterio concedimus, ut in alimonia pauperum et stipendia monachorum ibidem Deo famulantium perpetuo proficiat in augmentum. Et quandoquidem diuina uocatione supradictus abbas, uel successores eius de hac luce migrauerint, quandiu ipsi monachi inter se tales inuenire potuerint. Qui ipsam congregationem secundum Regulam sancti Benedicti regere ualeant, per hanc nostram auctoritatem et consensum licentiam habeant elegendi abbates, quatenus ipsos monachos qui ibidem Deo famulantur, pro nobis, et coniuge, proleque nostra, atque stabilitate totius imperii nostri Domini immensam clementiam iugiter exorare delectet. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris uerius credatur et diligentius conseruetur, eam manu propria subter firmauimus, et annuli nostri impressione signari iussimus.

 Signum Ludouici serenissimi imperatoris. Durandus diaconus ad uicem Helisachar recognoui. Data XIX Kalend. Ianuarii, anno, Christo propitio, secundo imperii domni Ludouici piissimi Augusti, indictione nona. Actum Aquisgrani [a 1Kb] palatio regio, in Dei nomine feliciter. Amen.



LIBELLUS DE uISIONE ET OBITU WETINI MONACHI AUGIENSIS, Wetino ipso referente scriptus ab HETTONE exabbate Augiensi, et Basileensi exepiscopo.






OBSERuATIONES PRAEuIAE.

1. De uiso siue de somnio Wetini seu Guetini, Augiensis in Alamannia monachi, hec habet Hermannus eius loci cenobita ad annum 824, quo id contigit: »Augie Wetinus monachus, e corpore ductus et reductus, post triduum obiit: cuius uisiones Hetto episcopus prosa, et Walachfridus heroico metro scripsit.« Walafridi carmen typis mandauit Henricus Canisius in antiquarum Lectionum tomo uI. Heitonis seu Hettonis prosaicum opus, nusquam antehac editum, e duobus codicibus ms. eruit, ac mihi liberaliter concessit uir eximie eruditionis et humanitatis Stephanus Baluzius, bibliothece Colbertine prefectus: qui beneficium in me suum etiam ornare dignatus est eleganti epistola, que obseruationum mearum hoc loco supplebit uicem.

»Cl. et erud. uiro Ioanni Mabillonio, monacho Benedictino, Stephanus Baluzius Tutelensis S. P. D.

»Teneritudo religionis, u. C., maximum ac potentissimum  credulitatis nostre incitamentum est. Erat seculum Ludouici Pii pronum ad pietatem, signorum ac miraculorum auidum, tum sacrarum reliquiarum comparandarum cupidissimum, uisionum denique ac reuelationum et amantissimum simul et feracissimum. Testis liber Reuelationum Audradi, testis uisio Bernoldi presbyteri, tum etiam presbyteri Anglicani, que refertur ab auctore Annalium Bertimanorum; testis denique, ne singulas commemorare frustra coner, hec uisio Wettini monachi Augiensis, cuius exemplum ad te mitto descriptum  ex duobus antiquis codicibus manuscriptis bibliothece regie: quorum unus fuit Claudii Puteani senatoris Parisiensis, alter Ioannis Beslyi Pictonis, uirorum, ut scis, eruditissimorum.

»Auctorem istius opelle Hettonem abbatem Augiensem facit Walafridus Strabus, qui Wettini discipulus et auditor fuit, quique eam postea reddidit uersibus hexametris, pene uerbum e uerbo ponens e prosa oratione in pemate. Sed tu tamen, E. u., hinc putabas dubitari merito posse, an hec esset genuina Hettonis scriptio, quod in initio pematis Strabi, quod ex narratione Hettonis sumptum dicitur, bene multa legantur ad historiam Augiensis monasterii pertinentia, que in codicibus regiis non exstant. At ego deprehendi Strabum non adeo seuere functum esse officio interpretis, quin paraphrastem etiam ac petam aliquando se esse meminerit. Quo fit ut existimem priorem pematis partem, que necessaria non erat in simplici narratione, additam a Strabo fuisse petarum more, qui situm et antiquitatem  locorum ut plurimum describunt, in quibus res acte sunt quas illi scribere meditantur.

»Fuit illa uisio omnium que seculo illo euenerunt et celeberrima et acceptissima. Statim credita, statim per uniuersas Francici imperii nationes sparsa ac uulgata est. Hincmarus Rhemensis archiepiscopus eam se legisse refert in epistola de uisione Bernoldi presbyteri. »Sed et tempore domni Ludouici imperatoris, inquit, etate nostra cuidam Witino uiro religioso reuelata relegi.« Ratpertus in capite nono de Origine et Casibus monasterii Sancti  Galli, dum recenset eatalogum librorum eiusdem monasterii, in uno illorum descriptas fuisse docet uisiones Wetini et Baronti. Penetrasse in Aquitaniam hinc manifeste colligitur, quod inserta reperitur Chronico Malleacensi in codice Beslyano. Tanta autem eius auctoritas fuit, ut et monachi sancti uincentii Metensis in societatem glorie postea uenire uoluerint. Hoc enim est initium istius uisionis in codice Puteanico, qui fuit haud dubie sancti uincentii Metensis: uisio Guetini, prius canonici, postea monachi, quam ostendit illi Deus per angelum, et nos fratres eius ipso narrante scripsimus, serui sancti uincentii Meltis.

»Contigisse ista anno 824 docent Strabus et Chronicon ms. Willelmi archiepiscopi Moguntini. Epidannus tamen obitum Wetini retulit ad annum superiorem. uerum ea res tanti non est, ut cuiusquam criticen, nedum tuam, u. E., exercere debeat. Facile porro esset illustrare hanc narrationem, que plurimum habet historie reconditioris illorum  temporum. Tue prudentie erit estimare quid facto opus sit. Interim bene uale, non solum mente, quod semper facis, sed etiam corpore, quod et imbecillum habes et tenuissimum, meque semper ama tui nominis tueque fame studiosissimum. Lutetie Parisiorum XI Kal. Iul. 1673.«

2. Hactenus eruditissimi uiri epistola, que plane illustrat Hettonis lucubrationem, Wetino referente scriptam ab Hettone, Dominico die trigesimo mensis Octobris anni 824. Hanc Wetini uisionem postea ipso narrante, hoc est ex ipsius Wetini narratione Hettoni facta, exscripserunt cenobii sancti uincentii monachi Mettenses.

3. Anno sequenti, id est anno 825, rogatu Grimoaldi archicapellani, postea Gallensis abbatis, Walafridus Hettonis prosaicam narrationem uersibus lusit in festo paschali, cum annum ageret etatis decimum octauum. Ex quo apparet, adolescentem fuisse precocis pro tempore ingenii: uti etiam docent  nos uersus anno quinto decimo ab eo editi ad Ebonem Rhemensem archiepiscopum in persona Tattonis preceptoris sui; et alii ad Agobardum anno uite sue decimo octauo. Sane que Hettonis narrationi de suo addidit Walafridus, maturum pro auctoris etate iudicium sapiunt: et nomina personarum que Hetto reticuit, obscure expressit, uti ea ex ore ipsius Wetini acceperat.

4. Erunt fortasse qui inquirant quam ob causam Wetini uisio a me edita hoc loco sit: cum Wetinus in sanctorum canonem relatus non fuerit. Quibus respondeo, Wetinum, si non sanctum, saltem uirum fuisse pium ac religiosum, uti eum uocat Hincmarus; et pio mortis genere defunctum: nec alibi melius quam in his Actis, referri posse eius uisionem, que multa scitu digna continet ad historiam illius temporis et ad mores recte componendos. De Augiensis monasterii conditione uariisque nominibus dictum est ad uitam sancti Pirminii in seculi tertii parte II.  Iam referenda est uisionis historia, cuius titulus sic habet in regio codice ms.





[LIBELLUS DE uISIONE ET OBITU WETINI.]


uISIO GUETINI.

uisio subsequens apparuit fratri Guetino in monasterio sito in regione Alamannorum gentis, uocabulo eorum Auua, temporibus Francorum principis Ludouici nomine, gubernatoris etiam Romani imperii, sub abbate prefati monasterii [a 1Kb] Heidone nomine, pridie ante transitum fratris prenominati.

1. Cum predictus frater die sabbati cum aliquibus  fratribus nostris potionem ad prouidendam salutem corporis accepisset, ceteris eam salubriter digerentibus, ipse cepit magna difficultate indigestam reiicere, et statim a perceptione cibi, quem ad refocillandum corpus sumere debuerat, fastidire. Crastina uero, id est Dominica, illucescente, leuius quidem habuit, et cum ceteris quos ad procurandas predictas corporales necessitates sibi sociauerat, refecit, sed in tedio predicti fastidii perdurauit. Nullo modo tamen uite corporalis discrimen ob hoc se passurum fore estimauit: quia ad spem presentis uite refectio secunde et tertie ferie, decrescente fastidio, in nullo iam diffidentem animauerat. Feria uero tertia, incipiente crepusculo uespertino, consedentibus sibi ad refectionem fratribus,  dixit se ibidem cum eis finem refectionis exspectare non posse. Sed interim illis cenantibus; in aliam cellulam eidem cellule contiguam, tantum parietis unius interpositione remotam, stramentum lectuli sui fecit efferri de loco confessionis [Forte, consessionis] predicte, ut ibidem quiescendo prestolaretur finem eorum refectionis et suam iterum regressionem ad locum lectuli sui.

2. Membris ergo in lectulo compositis, oculis tantummodo clausis et necdum in somnum, ut ipse fatebatur, resolutis, uenit malignus spiritus, effigiem pretendens clerici, in tanta deformitate ceca et tenebrosa facie, ut nec signa oculorum in eo apparerent; ferens in manibus diuersa tormentorum genera, in tantum terribilis gratulabundus  astans capiti eius, quasi crastina eum esset torturus. Illo ergo tantis tortoribus minitante, subito apparuit caterua spirituum malignorum totum cellule ipsius spatium implens, cum scutulis et lanceolis, ex omni parte circumfusa, edificium quoddam facturi, in modum armariorum Italicorum prefiguratum [Codex Beslii, armarioli uel aliar. figurarum prefig.], ad inclusionem eius. In tanto ergo horrore et tam intolerabili terrore circumuallatus frater predictus, et in tantum anxius factus est, ut iam spem euadendi signa mortis huius ulterius nullatenus haberet. Sed ecce subito adfuit diuina miseratio. Nam statim in eadem cella apparuerunt uiri magnifici et uultu honorabiles sub habitu monastico in scamnis sedentes; quorum unus e medio  eorum residens dixit Latine eisdem uerbis ut hic scripta sunt, sicut ipse fatebatur: Non est equum ut isti inutiles talia faciant: nam homo pausat. Istos iubete recedere. Post cuius uocem conuentus malignorum spirituum euanuit et recessit. Immensitate igitur tanti terroris sublata, uenit angelus incredibili splendens pulchritudine, ueste purpurea circumdatus, stans ad pedes eius, amicabili eum uoce compellans. Ad te, inquit, uenio, dilectissima anima. Cui idem frater Latine respondit: Si Dominus meus peccatis meis ignosceret, misericordiam ageret; sin autem, in manu eius  sum: faciat quod sibi uidetur. Nam patriarche, prophete, et apostoli, omnisque dignitas celestis siue terrestris pro genere humano laborant. Et uos modo magis laborare debetis, quia istis temporibus fragiliores sumus. Tali sermocinatione ipsius angeli et predicti fratris finita est prior uisio: quam ipsis uerbis ad inuicem collatis eo referente scribi fecimus, nichil inde dementes aut de nostro adiicientes, nos qui hec scripto commendauimus.

3. Expergefactus idem frater resedit; et circumspiciens si quis ei adesset, inuenit duos, prepositum ipsius monasterii et alterum fratrem, ad solatium eius derelictos, ceteris post cenam ad repausandum iam dimissis. Ipsis ergo conuocatis, exposuit eis omnia per ordinem, que in tam angusto  sibi temporis articulo ostensa fuerant, iuxta quod hic scripta tenentur, in tantum iam prescripte uisionis horrore tremebundus, ut totius corporalis molestie grauedinem oblitus, intolerabili estu timoris uexaretur. In ipsa ergo immensitate timoris anxius proruit in terram coram predictis fratribus, distenso omni corpore in crucis modum: et postulauit, ut omni uirtute qua possent, pro peccatis eius intercederent. Illo ergo sic prostrato, ceperunt predicti fratres tam septem penitentie psalmos, quam ceteros tante anxietati aptos, qui sibi ad memoriam occurrerant, pro eo decantare.

4. His ita finitis surrexit, et resedit in lectulo, postulans Dialogum beati Gregorii sibi legi. Principia ergo ultimi libri eiusdem Dialogi audiente eo  lecta sunt usque ad consummationem nouem aut decem foliorum. Finita ergo lectione, hortatus est predictos fratres, ut lassitudinem quam pro eo uigilando contraxerant, quiete corporum temperarent, sibique paululum noctis spatium quod superfuerat, ad repausandi inducias concederent. Illis ergo recedentibus, et in parte illius celle corporibus ad quietem collocatis, ipso etiam post tantam lassitudinem tam anime quam corporis in somnum resoluto, uenit idem angelus qui ei in priori uisione ad pedes stans purpuratus apparuit, candidis amictus indumentis ad caput stans, splendore incredibili fulgidus, eumque blandis alloquens sermonibus, laudauit confugium eius, quod ad Deum in angustiis positus, tam studio psalmodie quam lectionis fecerat, hortans  eum de cetero sine defectu similiter aucturum [Leg., acturum]. Inter ceteros etiam psalmum centesimum octauum decimum, quia moralis in eo describitur uirtus, sepe repetendum admonuit: seque ualde delectari, cum aliquem instantia lectionis et iteratione psalmodie intentum uiderit, Deumque ob hoc placabilem fieri posse, si usus iste ueraciter et non ficte teneatur. His igitur dictis, assumpsit eum idem angelus, et duxit per uiam amenitatis immensitate preclaram: in qua dum pergerent, ostendit ei montes immense altitudinis et incredibilis pulchritudinis, qui quasi essent marmorei uidebantur, quos circumibat maximus fluuius igneus, in quo innumerabilis multitudo damnatorum penaliter  inclusa tenebatur, quorum multos se agnouisse fatebatur; et in ceteris locis, innumeris tormentis diuersi generis cruciatos aspexerat: in quibus plurimos tam minoris quam maioris ordinis sacerdotes stantes, dorso stipitibus inherentes, in igne stricte loris ligatos uiderat: ipsas quoque feminas ab eis stupratas, simili modo constrictas ante eos, in eodem igne usque ad loca genitalium dimersas. Dictumque est ei ab angelo, quod sine intermissione, uno die tantum intermisso, die tertia, semper in locis genitalibus uirgis cederentur. Plures eorum sue agnitioni notos dicebat. Sacerdotum, inquit angelus, maxima pars mundanis lucris inhiando, et palatinis curis inseruiendo, cultu uestium et pompa ferculorum se extollendo, questum putant esse et  pietatem. Animabus lucrandis non inuigilant. Deliciis affluentes in scorta proruunt; et ita euenit, ut nec sibi, nec aliis intercessores esse possint. Seculo enim pestilentia et fame laboranti sua prece succurrere potuissent, si lucrum Deo tota uirtute conferre uoluissent. Et ideo tali remuneratione in fine damnantur, quia precedentibus meritis talia patiuntur.

5. Ibi se etiam quoddam opus, in modum castelli ligno et lapide ualde inordinate coniectum, et fuligine deforme uidisse fatebatur, fumo ex eo in altum uaporante. Cui interroganti quid esset, responsum est ab angelo, habitationem fuisse quorumdam monachorum de diuersis locis et regionibus congregatorum ad purgationem suam. Qui de eodem numero unum specialiter nominauit, quem  dixit ibidem in arca plumbea inclusum prestolare debere diem magni iudicii propter opus peculiare, quod in Anania et Saphira ad corrumpendam communis uite integritatem precesserat. De quo fratre damnabiliter incluso, cuidam peregrino in extremitate uite per excessum rapto ante decennii tempus ostensum fuerat, sicut tunc fama uulgauerat, iamque diu obliteratum obliuione fuerat, isto fratre hec ante minime audiente, et ad memoriam eamdem causam simili uisione reuocante. Unde apparet in una re bina iteratione repetita hoc quod male pullulat, crebrius succidi debere; ne his qui monachorum nomine censentur, opus peculiare ibidem uertatur in plumbi grauedinem.

6. Ibi etiam ostensa est ei cuiusdam montis altitudo.  Et dictum est ab angelo de quodam abbate ante decennium defuncto, quod in summitate eius esset ad purgationem suam deputatus, non ad damnationem perpetuam; ibidemque eum omnem inclementiam eris et uentorum incommoditatem imbriumque pati. Adiunxitque idem angelus de eo, quod quidam episcopus nuper defunctus ipsi abbati solatio precum suarum ad impetrandam ueniam subuenire debuisset; sicut ei in uisione apparens per quemdam clericum eius mandauerat. Prescriptus uero episcopus hoc negligenter pertractans, caritatis ardore non condoluit, ut ei certamine adhibito succurreret. Et idcirco nec sibi iam, ait, subuenire poterit. Et ubi est? inquiens ille. Ecce, ait, ex altera  parte ipsius montis sue damnationis penas luit.

7. De uisione uero quam paucis prelibauimus, ab ipso qui hec ante triennium somniauerat audiuimus. ueni, inquit, in quoddam habitaculum ambitu parietum destitutum, in quo idem abbas tibiis residens cruentatis uocauit me. uade, inquit, ad episcopum, et dic ei quod presens mansio mihi et alio data contubernali meo propter hoc sorduit, quia duobus hic comitibus in thermis se lauantibus intolerabilis fetor inde consurgens, pene eam nobis inhabitabilem reddidit. Et ideo quoquo modo collectis undique sumptibus patentia claudat. Quod si per se sumptus ad concludendum ea non habuerit, legationem dirigat ad monasteria denominata. Inde solatiis gratanter administratis, supplebunt omnia clausure huic necessaria.  Quod audiens episcopus: Deliramenta, inquit, somniorum non sunt attendenda. Sed et ipsa eadem angelus in presenti uisione remonuit, quod episcopus solatia precum suarum etiam a mortuis conuentus non subministrauit. Ipsi uero fratri, qui hec quasi de inferis ad superos reportabat, prescitum ante non fuerat.

8. Illic etiam quemdam principem [a 1Kb] , qui Italie et populi Romani sceptra quondam rexerat, uidisse stantem dixerat, et uerenda eius cuiusdam animalis morsu laniari, reliquo corpori immuni ab hac lesione manente. Stupore igitur uehementi attonitus admirabatur quomodo tantus uir, qui in defensione catholice fidei et regimine sancte Ecclesie moderno seculo pene inter ceteros singularis apparuit, puniri  tanta deformitate pene potuisset. Cui ab angelo ductore suo protinus responsum est, quod quamuis multa miranda et laudabilia et Deo accepta fecisset, quorum mercede priuandus non est, tamen stupri illecebris resolutus, cum ceteris bonis Deo oblatis longeuitatem uite sue in hoc terminare uoluit, quasi praua obscenitas et concessa fragilitati humane libertas mole tantorum bonorum obrui et absumi potuisset. Qui tamen, inquit, in sorte electorum ad uitam predestinatus est.

9. Illic etiam dona premagnifica et innumerabilia pompatice a malignis spiritibus ad proferendum ordinata uiderat in palliis aureis et argenteis, equis, et linteaminum subtilitate candentibus. Interrogante autem eo cuius hec essent, et quid in figuratione  sua protenderent: Comitum, inquit angelus, diuersarum prouinciarum iura regentium sunt hec: ut huc uenientes ea inueniant, et sciant quia muneribus, rapinis, et auaritia congesta sunt. Quorum aliquos nominatim exprimens, dixit ea nunquam defectura aut delenda prius quam ipsi uenirent, et ea in sinum suum reciperent. Quam terribilem uero sententiam de conuersatione comitum intulerit, quis enarrare sufficiat? cum quosdam eorum non uindices criminum esse dixerit, sed uice diaboli persecutores hominum, iustos damnando, et reos iustificando, furibus et sceleratis communicando. Munerum,  inquit, preuentione cecati, pro mercede futurorum nichil agunt. Sed cum mundanas leges pro cercenda mali audacia administrant, damna legalia, que debitoribus infligunt, absque misericordia et quasi sibi debita, sue auaritie reponunt, hic iterum inuenienda. Iustitiam uero spe futurorum nunquam agunt: sed cum eam gratis offerre omnibus pro eternitatis mercede debeant, semper eam uenalem, sicut et animam suam, portant. Quosdam enim iam iudicatos nominatim dixerat, sicut Euangelium de incredulis proloquitur: Qui autem non credit, inquiens, iam iudicatus est . Innumerabiles etiam se uidisse retulit, tam de plebeio, quam de ordine monachico diuersorum cenobiorum et regionum, aliquos in gloria, quosdam eorum  in pena depressos.

10. His ergo et ceteris innumerabilibus conspectis, que causa compendii stylo currente exclusimus, duxit eum ad loca pulcherrima naturali constructione fundata, cum arcubus quasi aureis et argenteis, opere anaglyfo [In Puteano additur in margine: id est, celato] discreta: que tanta magnitudine et altitudine et tam pulchritudine incredibili claruerant, ut nec a mente concipi, nec ore humano proferri tanti immensitas operis posset. Tunc processit Rex regum et Dominus dominantium cum multitudine sanctorum, tanta gloria et maiestate fulgidus, ut homo corporeis oculis iubar tanti luminis et dignitatem glorie sanctorum, que ibidem apparuit, sufferre nequiuerit. Tunc ipse angelus,  qui eius ductor et ostensor fuerat, dixit ad eum: Crastina migrare debebas; sed interim certamus pro misericordia. Tunc preeunte angelo perrexit ubi consessus sanctorum sacerdotum in gloria et dignitate inestimabili fulgebat. Tunc dixit ei: Isti sunt apud Deum meritis bonorum operum coronati, quibus uos officia ecclesiastica impenditis. Rogemus illos, ut tibi misericordiam apud Deum impetrent. His dictis, supplices facti, orabant eos intercessores fieri. Sancti uero sacerdotes sine mora surgentes perrexerunt ad thronum; et prostrati ante thronum, misericordiam postulabant predicto fratri. Ille uero angelus cum eodem fratre, illis intercedentibus, de longe in parte stetit. Quibus ante thronum suppliciter pro misericordia postulantibus,  uox de throno audita est in responsum eis data: Exempla edificationis aliis facere debuit, sed non fecit: Nihilque amplius in responsis auditum est. In illo ergo tam preclaro ordine sacerdotum sanctos Dionysium, Martinum, Annianum, Hilariumque se cognouisse asseruit.

11. Tunc iterum cohortante angelo simul perrexerunt, ubi beatorum martyrum multitudo innumerabilis inestimabili gloria fulgebat. Isti sunt, ait, quos gloriosus certaminis triumphus ad tantam gloriam prouexit, quos uos in Ecclesia honore excolitis ad honorem et laudem Dei, quos inter intercessores  pro indulgentia peccatorum tuorum querere debemus. Quos cum simili supplicatione humi prostratos cernerent, statim sine ulla dilatione ad thronum diuine maiestatis tendentes, prostrati ueniam poposcerunt. Quibus a throno uox ut ante emissa est dicens: Si eos quos male docendo, exemplo sue prauitatis illexerat, et a uia ueritatis in uiam erroris deprauando eos deduxerat, correxerit, et ad uiam ueritatis reduxerit, remissa sunt. Illis autem iterum interrogantibus, quomodo hec correctio ab eo fieri potuisset, ut ad remissionem postulatam peruenire potuisset, iterum uox de throno est ad eos facta: Conuocet, inquit, omnes quos suo exemplo aut doctrina ad illicita agenda illaqueauerat, prosternat se ante eos, et profiteatur se male egisse aut  docuisse, et postulet ueniam, ipsosque petat per Deum omnipotentem et sanctos omnes, ut hec mala ulterius nec agant, nec doceant: illis interim in parte de longe stantibus, sicut in priori sacerdotum intercessione. Inter quos sanctos Sebastianum et ualentinianum agnouisse fatebatur.

12. Inde ergo angelo perducente tendentes ad locum, in quo innumerabilis multitudo sanctarum uirginum morabatur, incomparabili dignitate et splendore corusci luminis fulgens. He, inquit, sunt sancte femine, quibus uos famulatum ecclesiasticum ad honorem nominis Christi impenditis. Has ad intercessionem apud Deum pro longiturna uita premittere debemus. His dictis, ut ante, prostrauerunt se ante eas. Ille statim sub omni festinatione ad thronum tendentes, pro longiturna eius uita postulantes,  ipsis interim ut prius in parte stantibus. Antequam uero solo ad preces prosternerentur, apparuit maiestas Domini obuiam. Et eleuans eas, dixit eis: Si bona doceat, et exempla bona agat, et eos quibus mala prebuit corrigat, erit petitio uestra.

13. Post hec inde recedentes, cepit ei angelus exponere in quantis uitiorum sordibus uolutatur humanitas. Licet enim, inquit, in diuersas criminum numerositates ab auctore suo recedat humanum genus, diabolo se mancipando, in nullo tamen Deus magis offenditur, quam cum contra naturam peccatur. Et ideo multa uigilantia certandum est omnibus locis, ne scelere sodomitico Dei habitaculum uertatur in delubra demonum. Non solum enim, inquit,  hic morbus uirulenta contagione irrepens inficit animas, inter se concubitu masculorum pollutas, sed etiam in coniugatis multiplici peste concretus inuenitur, dum in rabiem uexatione libidinis uersi, et instinctu demonum agitati, nature bonum a Deo concessum perdunt: ita ut thoro immaculato in stupri maculam uerso, ambo prostituti demonibus fiant. Unde precipio tibi ex auctoritate diuina, ut hec publice predices: etiam quantum discrimen in luxu concubinarum hereat non celes. Quandiu enim in illa obscenitate polluuntur, regni celorum aditum non merentur. Cui ait: Domine, hec proferre in  medium non audeo, quia propter uilitatem mee persone ad hoc me aptum non sentio. Cui angelus magna cum indignatione respondit: Quod Deus uult et per me tibi iubet, tu non audes proferre? Post hec cepit eum admonere modo diuerso de emendatione sua. Ego, inquit angelus, ad custodiam tui deputatus sum, qui quondam Samsoni illi quem liber Iudicum describit, ab eius ortu a Deo sum ordinatus, et in omni conatu operum mirandorum Deo fauente cooperator illi exstiti, usque dum carnis illecebris emollitus, in Dalila Dei offensam incurrens, et consecrationem suam scorto uendens, a Deo est derelictus. Tunc autem recessi ab eo. Tu ergo in pueritia tua mihi placuisti: nunc uero in merore et penitudine cordis ad Deum conuersus, iterum places.

 14. In cenobiis etenim monachorum admonendum est, ut uitiorum radicibus arefactis, uirtutum possint germina pullulare: quia maioris numeri frequentia reperitur eorum, qui mundanis necessitatibus, quam qui Spiritu Dei ad hec spiritalia castra se conferant. Animalis enim homo non percipit ea que sunt Spiritus Dei. Et ideo certandum est totis uiribus, ne multitudine carnalium tepescat uita spiritalium, ne abundante iniquitate refrigescat caritas multorum. Caueatur auaritia: qua dominante non descenditur ad paupertatem spiritus, qua celorum aditus obseratur. Ciborum et potus ingluuies uertatur in uix sufficientem uictus necessitatem. Aqua, inquit, ualde ad potandum utilis est, quia naturalis potus est. Nitor uestium mutetur in necessarium arcende nuditatis et frigoris temperamentum. Superbie  tumor mutandus est in humilitatem non fictam. In quibusdam enim uidetur ceruicum inflexio, sed non deponitur in eis cordis erectio. In hoc namque maxime ipsa uita apostolici ordinis confunditur, quod uirtutes uitiis suffocantur [Codex Beslii, fuscantur]. Et dum culpa que sub specie pietatis intrauit, in usu retinetur, iam quasi pro lege recte uiuendi defenditur. Ideoque in occiduis regionibus, Germanie uidelicet et Gallie, istius ordinis homines ut ad ueram Christi humilitatem et uoluntariam paupertatem informentur, admonendi sunt, ne a ianua uite, Deo hec per me terribiliter pronuntiante, repellantur.

15. Quanta etiam in congregationibus feminarum  culpa excreuerit, et damnum Deo factum in lucrum diaboli profecerit ordinatione confusa, non tacuit. Cum enim, inquit angelus, mortue femine uiuis preferuntur , mortuis operibus communicando, ex uiuis eis subiecte mortue fiunt. Et dum secularibus dantur [a 1Kb] , inexplebiliter opes terrenas sitientes; in terrenas et perituras uoluptates ordine confuso uertuntur opes, que ad conseruandam castimoniam celestis uite a fidelibus congeste sunt.

16. Et ubi, inquit, illius uite apostolice formula incorrupta seruatur? In transmarinis, ait, regionibus  adhuc apostolici uigoris constantia uiget: quia paupertate spiritus preuenti, sine ullius terreni impedimenti obstaculo celorum regna capessunt.

17. His dictis, iterum atque iterum de scelere sodomitico uerbum intulit. Cetera enim uitia uitanda semel tantummodo notauit. Hunc uero pestiferum anime morbum, contra naturam commento diaboli suggestum, quinquies et eo amplius uitandum repetiuit. Interrogante autem eo, cur pestilentia grassante tanta populi numerositas interiret: Immensitate, ait, criminum mundo peccante peccatorum punitio est, et signum a Domino est denuntiatum, presagio suo demonstrans mundi terminum cito uenturum. Admonuit etiam inter cetera, quod celebritas operis Dei tota uirtute et diligentia ordine inconfuso  sine alicuius tedii aut negligentie subreptione in ecclesiis ageretur.

18. De Gerolto [a 1Kb] uero quodam comite dixit idem angelus, quod in requie esset glorie martyrum adequatus. Zelo enim, inquiens, Dei in defensione sancte Ecclesie infidelium turbis congressus, temporalis uite dispendia est passus: ideo eterne uite est particeps factus.

19. His igitur et aliis pene innumeris ab eodem angelo ostensis et auditis, que huic scripto causa compendii exclusimus, idem frater iterum expergefactus est, alitibus iam uicina diei concrepantibus. Conuocatis isdem fratribus qui in eius excubiis pernoctauerant, uisionis magnitudine permotus, et intolerabili timoris anxietate iactatus, per ordinem  exposuit secreta uisionis sue, cupiens statim ut ueniente patre monasterii, eo presente exciperentur sermones eius. Cui cum dicerent quod fratres meditatione nocturna occupati, claustri silentia [Cod. Besl., claustra silentii] irrumpere non auderent: uos, ait, interea liquenti cere hec imprimite, ut aurora illucescente paratiora reddantur. Timeo enim ne, lingua torpente, uisa et audita nequeant propalari: quia cum tanto mihi obligationis damno in publicum producenda iniuncta sunt, ut reatu silentii huius sine uenia feriri timeam, si meo silentio ita depereant, ut per me publicata non pateant. Namque illa ultima sanctarum uirginum intercessio,  que pro longiturna uita ad Deum facta fuerat, in ancipiti me positum dereliquit, utrumnam pro longitudine eterne aut istius temporalis uite prolata fuisset. Si ergo eadem intercessione, quam prefatus sum, istius temporalis uite inducie protelate mihi non fuerint, omni scrupulositate postposita iuxta sponsionem angeli ductoris mei crastina sum migraturus. His igitur sermonibus cohortati, omnia per ordinem ab eo excepta cere impressa sunt.

20. Interea matutinalibus finitis hymnis, uisitandi gratia aduenit pater monasterii cum quibusdam fratribus. Cui cum iacenti assisteret, secretum petiit. Egressis ergo ceteris, abbas secum retentis ibidem quatuor fratribus quintus remansit. Prolatis igitur in medium que nocturno silentio trepida uelocitate  tabulis impressa fuerant, uerbo et scripto recapitulauit uniuersa: et de lectulo consurgens, humi prostratus, pro commissis ueniam postulans, et ut intercessores pro eo ad Deum fierent exorabat. Quem cum cernerent nec pallore deformem, nec macie tabescentem, nec dolore membrorum queritantem, nec tactu uene aut ullius lethalis signi lesione preuentum, uerbis consolatoriis ad spem presentis uite tota fiducia animabant. Quibus eadem responsa que supra retulit, in nullo se dubium crastina migraturum. Totam ergo diem et noctem subsequentem et spatium totius diei succedentis usque ad uesperam in hoc consumpserat, metum uocationis sue exponendo, gemitu et suspiriis laborando, nunc singulis quibusque se commendando, breuibus  ad diuersos destinatis, pro absolutione peccatorum intercessores querendo. Ad extremum, crepusculo uespertino subsequentis diei in noctem iam uerso, fratribus conuocatis, uite presentis metas in se decursas esse pronuntiauit; et ideo psalmodie eos insistere omnimodis postulauit, antiphonas omnes et psalmorum initia quasi precentor ordiens pro se fecit decantari. His ergo finitis, paululum respirauit, fratribus ad sua strata redeuntibus, huc illucque deambulando estuans. Imminente uelocitate transitus sui, decidit in lectulum; sumptoque uiatico, ultimam huius instabilis uite clausit horam.




ANNO DOMINI DCCCXXXIu.
IESSE EPISCOPUS AMBIANENSIS.





NOTITIA EX GALLIA CHRISTIANA.

 Iesse, seu Iesseus, altare Sancti Raphelis in porta orientali ecclesie Centulensis consecrauit pridie Nonas Septembris 799. Missus dominicus anno eodem cum multis presulibus obuiauit Leoni pape  III ad Carolum Magnum properanti, eumdemque cum duobus archiepiscopis et tribus episcopis comitatus est Romam repetentem, ubi cum aliis episcopis in pape hostes inquisiuit qui ducti sunt in Galias.  Inibi adfuit uIII Kalendas Ianuarii, indict. 9, anno 800, inunctioni Caroli Magni, priuilegiumque hac die a summo pontifice pro Centulensi monasterio impetrauit, ut totius monasterii ac uille circumposite curam ecclesiasticam solus haberet abbas, nec quidquam episcopus Ambianensis de ecclesiis aut clericis eiusdem loci posset constituere. Anno 802 mittitur a Carolo Magno imperatore ad Irenem Augustam Constantinopolim cum Helmengando comite pro pace et coniugio cum ea contrahendis, et anno sequenti remittitur cum legatis a Nicephoro, qui, missa in exsilium Irene, imperium inuaserat. Misso dominico data sunt ei, anno 805, a Carolo imperatore capitula, que secum deferret omnibus hominibus significanda. Anno circiter 808 a Carolo Rauennam mittitur ad Leonem III, qui de eo conquestus est epistola 7. Interfuit concilio Aquisgranensi anni 809, mense Nouembri, ex quo Romam missum cum Bernario uormatiensi antistite et Adalardo  abbate, in questione Spiritus sancti cum papa collocuturum, quidam uolunt, refragante optime Cointio. Presens fuit et subscripsit ordinationi testamenti Caroli Magni anno 811. Abfuisse uidetur anno 812 cum catechismam ad sacerdotes sue diecesis scripsit epistolam, quos docet quomodo se gerere  debeant erga neophytos et catechumenos; hanc enim scripsit eodem fere tempore quo suas Amalarius et Theodulfus lucubrationes exararunt. Edita est a Ioanne Cordesio post Hincmari opuscula et in Bibliotheca Patrum. Synodo a Walfario Rhemensi archiepiscopo Nouioduni habite anno 814 adfuit, sicut et synodo apud Theodonis uillam anno 821, et Parisiensi anno 829 insequenti. Cum magnatibus palatii Iesse Ludouico, Pio Compendium accedenti obuiauit, ad imperatorem de regno deturbandum; ideoque anno eodem particeps coniurationis filiorum Ludouici qui bellum patri indixerant, in conuentu Nouiomagensi, tanquam maiestatis reus et perfidus, episcoporum iudicio a dignitate eiectus fuit. Postea tamen in gradum pristinum ab Ebone Rhemensi archiepiscopo restitutus, in concilio Compendiensi Ludouici exauctorationi anno 833 consensisse uidetur, sin minus post concilium reuocatus fuit. At anno 834 Ludouico reposito, secutus Lotharium  a fratribus patris sui ultoribus in Italiam fugere compulsum, ibidem, immissa initio anni Septembris 836 lue, que precipuos Lotharii fautores et amicos e medio sustulit, exstinctus quoque est Iesse, quondam Ambianensis episcopus





IESSE EPISTOLA DE BAPTISMO.


 Sacris sacerdotibus, et in Christo omnibus diecesi nostre digne militantibus, Iesse humilis episcopus in Domino salutem.

Quoniam quidem dubitor me loqui uobis, cum sepius fore cognosco de diuinis libris ac sacerdotalis officii mysteriis, quanquam mihi causa impossibilitatis impediat ac absentie. Ideo breuiter uobis, in quantum temporum adfuit spatium, qualiter a sacri baptismatis unda per gradus perueniri debeatur, scribendo perstrinximus. Scio uero quia multi ex uobis eius bene nouerunt mysteria, sed propter exercitationem et ignorantiam, causam conuenientius mihi omnibus scribere uidetur, quam aliquibus insciis. Unde et rogo ut uos qui capaciores sensu estis, instruatis et adhortetis eos qui minoris sunt ingenii, in spiritu mansuetudinis ac lenitatis, ut intente que in eo latent, perquirant, et ad fructum  sancte Dei Ecclesie, Domino fauente, inquisita perducant. Semper culmen beatitudinis uestre prospere in Christo opto ualere.

De Catechumeno primo dicendum est, quia ipse primus efficitur in ordine.

INTERR. Catechumenus cur dicitur, et in qua lingua dicitur, et quo tempore uel ordine efficitur si necessitas non inuenerit, et quot persone qualesue ad illud ministerium sunt adhibende?

RESP. Catechumenum ab audiendo uel ab instruendo dictum fore legitur. Audit namque doctrinam percipiende fidei, instituiturque qualiter ad sacri baptismatis lauacrum peruenire debeat; unde et auditor uel instructus interpretatur. Catechumenus  enim Grece, Latine audiens, siue instructus dicitur. Fit enim hoc tempore, uel isto ordine.

 Tertia hebdomada in Quadragesima, II feria, hora tertia ueniant ad ecclesiam, et antequam ad ecclesiam intreant, scribantur nomina infantum, et eorum qui eos suscepturi sunt, ab acolytho, et tunc uocentur ipsi infantes ab acolytho infra ecclesiam, nominentur per ordinem, sicut scripti sunt, et statuantur masculi seorsum ad dexteram partem, femine uero seorsim in leua: et tunc ueniens presbyter faciat in singulorum frontibus crucem cum pollice, ita dicendo: In nomine Patris, et Filii, et Spiritus sancti. Deinde ponat manum super capita eorum, dicens orationem hanc: Omnipotens sempiterne Deus, Pater Domini nostri Iesu Christi, et reliqua. Deinde uertens se ad feminas faciat similiter. Et postea benedicat sal hoc modo: Exorcizo te, creatura  salis, et reliqua. Benedicto autem sale, mittat de ipso in ore infantum per singulos, ita dicendo: Tu ille accipe sal sapientie propitiatus in uitam eternam. Hoc expleto exeant foras ecclesiam, exspectantes horam quando reuocentur. Interim incipiat clerus antiphonam ad introitum eo die pertinentem, qua finita, dicat sacerdos: Oremus. Da, quesumus, Domine, electis nostris, et reliqua. Finita hac oratione, sedeat in sede sua. Deinde dicat diaconus: Catechumeni procedant. Et uocentur infantes ab acolytho per nomina, et ordinem, ut scripti sunt, et statuantur sicut prius. Postmodum uero admoneantur a diacono dicente: Orate, electi, flectite genua. Et postquam orauerint, dicat: Leuate. Complete orationem uestram in unum, et dicite Amen; et respondeant  omnes, Amen. Ita dicat diaconus: Signate illos; accedite ad benedictionem, et signent ipsos infantes in frontibus eorum susceptores uiri uel femine, id est patrini uel matrine de pollice dicendo: In nomine Patris, et Filii, et Spiritus sancti; et imponat primum manum super uiros, postea super feminas, dans orationem excelsa uoce his uerbis: Deus Abraham, et reliqua. Post hec uertens se ad feminas faciat sicut supra et dicat; Deus celi, Deus terre: et iterum annuntiet diaconus dicens: Orate, electi, et reliqua. Et signent susceptores ut prius, et sequatur acolythus alius faciens per omnia sicut ille primus fecit, et dicat: Audi, maledicte Satana, super uiros primum, deinde super feminas separatim, et iterum dicat: Deus Abraham, et Deus Isaac,  et reliqua. Item dicat diaconus ut orent electi, et signent eos susceptores ut prius. Post hec tertius acolythus faciat sicut illi priores fecerunt dicendo orationem hanc: Exorcizo te, immunde spiritus, primum super uiros, postquam super feminas, qua expleta, iterum annuntiet diaconus, ut orent electi, etc., et faciant sicut prius. His omnibus expletis, ueniens presbyter faciant crucem in frontibus singulorum, ponetque manum supra capita eorum data oratione hac: Aeternam ac iustissimam pietatem tuam, et reliqua. His uero consummatis, iterum admoneantur a diacono ita: Orate, electi; flectite genua, et post pusillum dicat: Leuate; complete orationem uestram in unum, et dicite, Amen. Signate illos, state cum disciplina et silentio. Post hec reuertatur  sacerdos ad sedem suam, et lectio legatur, et psallatur graduale pertinens ad ipsum diem. Postea uero taliter a diacono admoneantur, Catechumeni recedant. Si quis catechumenus est, recedat. Omnes catechumeni recedant foras, et egrediantur electi exspectantes pro foribus quousque completa fuerit missa. Deinde legatur euangelium, et offerantur oblationes a parentibus, uel a susceptoribus infantum, et ponat ipsas sacerdos super altare, dicatque orationem hanc secrete: Miseratio tua, Deus, ad hec percipienda mysteria; et reliqua At ubi dixerit, Memento, Domine, famulorum famularumque tuarum, recitentur nomina uirorum ac mulierum qui ipsos infantes suscepturi sunt. Item in fractionem [Infra actionem], Hanc igitur oblationem expletam, recitentur  nomina uirorum electorum, et postquam recitata fuerint, dicat, hos fonte baptismatis innouandos, et reliqua. Missa finita communicent omnes preter ipsos infantes. Iterum denuntiet presbyter, ut ipsa hebdomada, feria quali uoluerit, ueniant omnes ad ecclesiam, qualem eis denuntiauerit. uenientes autem ad ecclesiam condictam, faciant scrutinium alterum per ordinem, sicut prius fecerunt. Similiter faciendum est de scrutinio tertio, quarto, uel quinto in illis tribus hebdomadis usque in quarta feria ante Palmas. In eadem autem Iu feria sequente ueniant ad ecclesiam, qualemcunque dixerit, et tunc faciunt scrutinium sextum per omnem ordinem, sicut illa quinque fecerunt, usque ad locum, ubi dicit,  Signate illos: state cum disciplina et silentio, et legatur, in aurium apertione, lectio Isaie prophete: Hec dicit Dominus, Audite audientes me, et comedite bonum, usque, quoniam multus est ad ignoscendum. Sequitur responsorium, uenite, filii. Item alia lectio ad Colossenses, Fratres, exspoliantes uos ueterem hominem cum actibus suis, usque, gratias agentes Deo Patri per Iesum Christum Dominum nostrum. Sequitur responsorium, Beata gens. Post hec procedant quatuor diaconi de secretario cum quatuor libris Euangeliorum, precedentibus eis duobus candelabris, cum thuribulis et incenso, et ponant ipsa Euangelia in quatuor angulis altaris, et antequam aliquis eorum legat, tractet presbyter his uerbis: Aperituri uobis, filii karissimi, Euangelia,  id est gesta diuina, prius ordinem insinuare debemus quid est Euangelium, et unde descendat, et cuius in eo uerba ponantur, et quare quatuor sunt qui hec gesta scripserunt, uel qui sunt; et reliqua ad hec pertinentia. Tunc iterum dicat: Ideo premisimus, ne sine huius ordinis ratione stuporem mentibus uestris relinqueremus: et quia ad hoc uenistis, ut aures uobis aperiantur, ne sensus uester hebetando obtundatur.

Hoc facto iterum annuntiet diaconus dicens: State cum silentio, et audientes intendite. Tunc accipiens unus ex diaconibus de angelo [Forte, angulo] altaris, qui est ad leuam primus, librum Euangelii, precedentibus duobus candelabris cum thuribulis, ascendat ad legendum, et legat: Initium sancti Euangelii secundum Mattheum, usque, ipse enim saluum faciet  populum suum a peccatis eorum. Quo lecto suscipiat ab eo subdiaconus Euangelium in linteo, et deferat in secretarium. Deinde tractet presbyter his uerbis: Filii karissimi, ne morulam uobis innectamus, exponere uobis cupimus quam rationem figuramque unusquisque euangelista in se contineat. Et exponat singulorum euangelistarum rationem, et cur ita figurentur. Expleta autem narratione sacerdotis, iterum annuntiet diaconus: State cum silentio, audientesque intendite, et legatur Euangelium secundum Marcum, usque ad locum ubi dicit: Ego uos baptizo aqua, ille uero baptizabit uos in Spiritu sancto; et similiter exponat sacerdos de Marco, sicut de Mattheo. Post hec iterum annuntiet diaconus sicut supra, et legat, Initium sancti Euangelii secundum Lucam, usque,  parare Domino plebem perfectam; et faciat sacerdos uerbum de Luca sicut fecit de aliis. Iterum autem annuntietur a diacono, ut supra, et legat, Initium sancti Euangelii secundum Ioannem, usque, plenum gratie et ueritatis: et exponat sacerdos de Ioanne, sicut exposuit de aliis.

Post hanc iterum uero expositionem, annuntietur eis a sacerdote prefatio symboli his uerbis, Dilectissimi nobis, accepturi sacramentum baptismatis, et reliqua. Qua expleta tunc accipiat acolythus unum ex ipsis infantibus masculum, tenens eum in sinistro brachio, ponatque manum super caput eius, dicatque presbyter, Annuntia fidem illorum, et qualiter confiteantur Dominum Iesum Christum: et dicat  symbolum decantando. Hoc finito faciat alius acolythus super unam de feminis. Deinde subsequatur presbyter his uerbis: Hec summa est fidei nostre, dilectissimi nobis, et reliqua. Et postea annuntietur a diacono, ut supra; et tunc dicat presbyter orationem Dominicam ita: Dominus et Saluator noster, et reliqua. Diximus autem superius que uel quot persone ad hoc opus deputate sunt, scilicet specialiter: quatuor sunt persone, secundum numerum librorum quatuor Euangeliorum, unde paulo superius mentio facta est, exceptis subdiaconibus, reliquisque ministris, ac ceteris. Sunt enim susceptores infantum, acolythi, subdiaconi ac presbyteri. Catechumenus enim mysterium fidei iam accipiens, signaculum crucis in fronte portans, in Christum se  credere profitetur, sed nondum lauacri unda regeneratus, corpus et sanguinem Domini meretur percipere. Unde bene beatus Augustinus in sermone euangelico ex uerbis Domini ad Nicodemum ait: »Amen, amen dico tibi, nisi quis renatus fuerit denuo, non potest uidere regnum Dei. Ipsis ergo se credit iehsu, qui nati fuerint denuo. Ecce illi qui crediderant in eum, et iehsu non se credebat eis; tales sunt omnes catechumeni. Ipsi iam credunt in nomine Christi, sed iehsu non se credit illis. Intendat et intelligat caritas uestra. Si dixerimus catechumeno: Credis in Christum? respondet, Credo, et signat se, iam crucem Christi portans in fronte, et non erubescit de cruce Domini sui: ecce credit in nomine eius. Interrogemus eum: Manducas carnem filii hominis,  et bibis sanguinem filii hominis? nescit quid dicimus, quia iehsu non se credit eis.«



De competente.

INTER. Inter catechumenum et competentem que differentia est?

RESP. De catechumeno, quid sit, super satis dictum est: sed de competente, quid sit, breuiter est dicendum. Competens est qui diligenter instructus de fide, et attente de credulitate imbutus, post traditam sibi doctrinam Christianitatis, et mysterium Symboli, et traditionem orationis Dominice, petit et rogat ut possit consequi mysterium sacri baptismatis, et gratiam Christi, et particeps fieri sancte Dei Ecclesie, et in seruitio cum fidelibus esse Christi: unde a petendo competens uocatur.



De sale.


INTER. Cur catechumenus accipit sal?

RESP. Adhibetur ergo sal, et mittitur in ora catechumenorum, uidelicet sal condimentum omnibus cibis prebet pulmentum, fatuitatem expellit, auiditatemque excitat, et appetitum in omnibus cibis facit. Ex illo enim totus uictus delectatior et suauior efficitur gustu hominis. Congruenter autem sal ad officium Christianitatis assumitur, de materia enim aque conficitur, et undecunque sit, in aqua resolui potest. Sicut enim in lege mel in sacrificiis prohibetur offerri, et sal per omnia iubetur; ita oblaturis Domino, et hostia effecturis sal tribuitur, ut omnia que ad Christi honorem cultumque offerimus,  sal rationis ac discretionis sine oblatione mellis semper habeant. Ideo et ori catechumeni sal corpore uere sacerdos imponit, ut significet sale diuine Sapientie fluxa ac uoluptuosa eius peccata ab illo depelli, et omnia eius eloquia condita esse ac perornata, Paulo attestante, qui ait: Sermo uester in gratia Dei sale sit conditus, ut sciatis quomodo oporteat uos unicuique respondere: Sal ergo in igne exsilit: nam quamuis sit in eum, ignem tamen fugit, naturam enim sequitur; quia ignis et aqua inimica sunt sibi. Bene autem baptizandis, et ab igne eterno elapsis sal tribuitur, ut relicta uanitate, ex qua infideles liberos suos per ignem lustrantes demonibus offerebant, ad aquam regenerationis perducti oblatique Deo ac consecrati, infidelitate reiecta, efficiantur  filii Dei, et Christum, qui est pax uera, suscipiant, dicente ipso: Sal habete in uobis, id est, pacem. Et: uos estis sal terre. Bene autem conuenit quod sacerdotes Dei, qui sunt condimentum populi, sal ad officium Christianitatis apponant, ut uitiis exclusis paruulos sale Sapientie bone conditos Deo pacificos offerant.



Exorcizatur, siue catechizatur infans.

INTER. Exorcismus cuius lingua est, et quid interpretatur? et quid catechizare?

RESP. Exorcismus Grece, Latine coniuratio siue increpatio dicitur. Increpatio, Nec te latet, Satana, imminere tibi penas, et reliqua. Coniuratio simul et increpatio damnati et damnandi: Da honorem Deo uiuo, da honorem Iesu Christo, da honorem Spiritui  sancto, et recede ab hoc et ab hac famula Dei, in nomine nostri Iesu Christi, et reliqua. Est enim contra diabolum dictum: ut discedat, et relinquat quem tenebat, sicut in Zacaria propheta manifestatur dicendo: Ostendit Iesum sacerdotem stantem coram angelo Domini, et Satanas stabat a dextris eius, et dixit Dominus ad Satan: Increpet Dominus in te, Satan, qui elegit Hierusalem: hoc est, exorcismus, increpare et coniurare. Non enim creatura Dei in illis, qui non sunt, exorcizatur, sed malignus spiritus, ut relinquat Dei creaturam.



De exsufflatione.

Ideo enim et exsufflatur, non homo, sed sub quo sunt omnes qui sub peccato nascuntur, quia ipse est auctor mali et princeps peccatorum. Recte enim  exsufflatur et proiicitur, tanquam puluis a facie uenti, confusus in sua nequitia diabolus, ut eo fugato homo renouandus, et uiuificandus, calefactus flatu diuino perducatur ad gratiam Christi, et in illo Christo, Deo nostro dignus patefiat introitus. Catechizare enim est docere, uel castigare, unde et Apostolus: Communicet autem is qui catechizatur uerbum ei qui se catechizat in omnibus bonis. Catechizatur qui discit, catechizat qui docet. Precipit enim ut doctori adhereat, et communicet discipulis.

INTER. Quare de saliua tanguntur nares et aures?

RESP. De saliua tangitur ante baptismum homo, ut postea ad baptismum perducatur; Dominus autem  quando cecum a natiuitate illuminauit, exspuit in terram, et fecit lutum de saliua sua, et unxit oculos ceci, et misit illum ad piscinam, et lauit, et uidit. »Quando inunxit, Augustino dicente, catechumenum fecit. Quando lauit, baptizatus est in Christo. Inunctus erat, et non uidebat: lauit, et uidit. Quando enim in seipso quodammodo baptizauit, tunc illuminauit: sputum enim, quod ex capite suo descendit, Dominus terre commiscuit, ut diuinam eius naturam, que ex Deo est, atque humanam, que ex hominibus assumpta est, designet, ut uerbum caro factum est et habitauit in nobis.«

Tanguntur autem nares et aures digito, ut dona sancti Spiritus, hi qui a uia ueritatis aberrauerant, audiant, et corde percipiant: et percepta, quam  audierunt, in fide perdurent, ut dicere possint: In auditu auris obediuit mihi, unde et Dominus: Qui habet aures audiendi, audiat, id est, qui habet intellectum intelligendi, intelligat, Nam et Dominus surdum et mutum apprehendens de turba seorsum misit digitos suos in auriculas. Prima salutis ianua, est infirmum, apprehendente Domino, seorsum de turba educere, id est, de conuersatione gentili ad fidem prouocare. Digitos in auriculas mittit, cum ad suscipienda et intelligenda per dona sancti Spiritus uerba salutis, aures cordis aperit. Nares etiam tanguntur, ut per inuocationem sancti Spiritus odorem bonorum operum, reiectis operibus scurrilibus et fetidis, percipiant, et delectatione florum uirtutum, aspirante Domino, frui mereantur. Unde et catechumenum  faciendum preces funduntur ita: Aperi ei, Domine, ianuam misericordie tue, et signo sapientie tue imbutus, omnium cupiditatum fetoribus careat, atque ad suauem odorem preceptorum tuorum letus tibi in ecclesia tua deseruiat. Et effectis, secundum Apostolum, Christo bonus odor dicamus: In odore unguentorum tuorum currimus.



De unctione pectoris et scapularum ex oleo.

Tangitur etiam de oleo sancto pectus, ut immundo spiritui prohibeatur introitus. Scapule enim eodem signantur oleo, ut undique munitione crucis firmetur, et ad gratiam Christi perductus, participare mereatur et adherere Christo Domino, qui unctus est oleo letitie pre participibus suis. Inter  scapulas tangitur, ut consecratus humerus cum scapulis totum se subiiciat potestati Dei et dominationi, cuius principatus et regnum super humerum esse eius ostenditur: unde et crucem suam ipse portauit, habens nomen super omne nomen. Namque et nos humerum et ceruices inclinemus, credontes et adorantes illum cui omne genu flectitur. Portemus enim crucem, et sequamur illum, quia iugum eius et onus suaue et leue est; ut audire credentes mereamur: uenite ad me, omnes qui laboratis et onerati estis. Perducamus ad orationem opera nostra, ad fidem cum desiderio currentes; quia in humero et scapulis opus, in pectore ratio intelligitur: fides enim que capitur auditu, corde creditur, ore promittitur ad salutem, secreto mentis est collocanda, et ipsis est  nostri pectoris uitalibus committenda. Corde enim creditur ad iustitiam, ore autem confessio fit ad salutem. Unde et Dominus tetigit linguam muti, et loquitur ac confitetur mutus. Linguam quippe muti Dominus tangit, cum ad confessionem fidei ore catechizatorum instruit, dicente ipso: Dilata os tuum, et ego adimplebo illud. Hoc est, dilata confitendo, et ego illud ipsius confessione replebo sacramento, sermone mystico ditabo, ut et tu respondere possis: In corde meo abscondi eloquia tua, ut non peccem tibi.



De abrenuntiatione diaboli et pompis eius.

Prelibato hoc ordine officio, perducitur infans ad baptismi sacramentum, et interrogatur de credulita te Christi, et abrenuntiatione diaboli; pompas autem,  quas, diabolo nuntiante et suadente, susceperat homo, abrenuntiat, ut reiectis diaboli operibus et uitiis ueternosis, renouandus exspolietur, qui pan nis sordidis et conscissis mundatur, induatur albis et nouis uestibus currat cum desiderio ad fontes. Pompe diaboli sunt uitia mortifera, que primo ho mini, ipso consentiente, immisit, id est, superbia, uana gloria, et cetera, que ad omnes homines peruenerunt, secundum Apostolum: Per unum hominem peccatum intrauit in mundum, et per peccatum mors, et ita in omnes homines pertransiuit.

Ad imaginem quippe Dei homo factus est, et indutus stolam mortalitatis, quam consentiendo diabolo admisit: nunc abiiciat, imaginem eius ut ha  beat mundatus celestem. Unde et Apostolus dicit: Sicut portauimus imaginem terreni, ita portemus imaginem celestis. Sicut enim nummus habet imaginem imperatoris mundi, sic qui facit opera recto ris tenebrarum portat imaginem eius, quam reiiciunt omnes in Christo baptizati, ut Christi portent imaginem uexillo Christi signati. Iste est enim fons sacri baptismatis, ubi hedi descendunt fetidi et cenosi, et ascendunt agni immaculati. De hoc enim baptismate Apostolus loquitur: Quicunque enim baptizati sumus in Christo Iesu, in morte ipsius baptizati sumus, consepulti cum illo per baptismum. Mori enim oportet nos peccato, ut possimus consepeliri cum Christo. Mortuo enim sepultura debetur. Qui  enim uiuit peccato, consepeliri non potest cum Christo. Exspoliantes ergo, secundum Apostolum, ueterem hominem cum actibus eius, abrenuntiando pompis et operibus malis, induamus nouum, qui secundum Deum creatus est in iustitia et sanctitate; quia semel uetus homo noster simul crucifixus est, ut destruatur corpus peccati, ut ultra non seruiamus peccato. Dominus autem in sepulcro nouo sepultus, et in sindone munda obuolutus est; et quicunque consepeliri uult Christo per baptismum, abiecta uetustate et immunditia, mundatus et nouus induatur sindone noua, Apostolo precipiente: Renouamini spiritu, nouitate mentis uestre; et induite nouum hominem. Ibi etiam nominatur infans, sicut Ioannes in Apocalypsi dicit, et dabo illi calculum candidum,  id est, corpus baptismo candidatum, et in resurrectione incorruptionis gloria refulgens, et in calculo nomen nouum scriptum, ut filii Dei nominemur et simus. Unde et idem Ioannes: Scribam super eum nomen nouum, hoc est nomen Christianum, ut a Christo Christianus deinceps uocetur: et renatus, nouus qui effectus, omissis uitiis et pompis diaboli, nomen nouum, id est, Christianum portet, et opera sequatur.



De symbolo.

Symbolum itaque Grece, Latine signum uel cognitio interpretatur. Discessuri apostoli ad euangelizandum gentibus, hoc sibi predicationis signum uel indicium posuerunt. Continet autem credulitatem Trinitatis, et unitatem Ecclesie, ac omnis  Christiani dogmatis sacramentum; quod symbolum fidei et spei nostre non scribitur in charta et atramento, sed in tabulis cordis carnalibus. Sicut namque in bono symbolum Ecclesia tradit nostre saluti profuturum, ita infideles in malo, testante in Apocalypsi Ioanne apostolo: Qui habet characterem, aut nomen bestie, aut numerum nominis eius, id est, mysterium iniquitatis, mercandi aut uendendi in unitate malitie licentiam habet. Hoc signum Antichristi est, in quo totus Satanas habitaturus est corporaliter. Aliis enim dicitur non licere uendere aut emere, nisi illo charactere signatis. Symbolum autem sacramenti diuini nobis commissum, ideo non est committendum chartis, non scribendum litteris, quia charte et littere magis curam quam gratiam  proloquuntur. Ubi uero Dei gratia, donatio diuina consistit ad pactum, fides et altitudo cordis sufficit ad secretum, ut hoc salutis symbolum, hoc in te semper pactum testis falsus ignoret. Symbolum enim inter duos firmat semper geminata conscriptio, et in stipulationibus cautum reddit humana cautela, ne ui subrepat, neque decipiat perfidia contractibus semper inimica, sed hoc inter homines inter quos fraus aut a quo facta est ledit: inter Deum uero et homines symbolum fidei sola fide firmatur: non littere, sed spiritui creditur, quia diuinum creditum humanam non indiget cautionem. Deus uero facere fraudem nescit, pati non potest. Sed forte dicitur, qui falli non potest cur exigit placitum? quid symbolum? Querit illud propter te, non propter se:  non quia ille dubitat, sed ut tu credas. Querit symbolum, quia te modo non ad rem conuocat, sed ad fidem; et per presens placitum, futurum pertrahit ad lucrum, ex fide in fidem.



De trina mersione.

Abrenuntiatis operibus diaboli, et mysterio credulitatis accepto, mergitur infans in aqua, et baptizatur. Baptismus Grece, Latine tinctio interpretatur; sub Trinitatis enim designatione fit, id est, Patris, et Filii, et Spiritus sancti, dicente Domino ad apostolos. Ite, docete omnes gentes, baptizantes eos in nomine Patris, et Filii, et Spiritus sancti. Conuenienti ergo in ratione sub trina mersione homo ad imaginem reuocatur sancte Trinitatis, qui ad eamdem  Deo cooperante in principio est creatus; et bene qui lapsus est in mortem tertio gradu delicti, id est consensu, tertio a lauacro receptus recuperetur ad uitam. Quod autem per aquam baptismus datur, hec ratio; uoluit enim Dominus ut res illa inuisibilis per congruens, et profecto contractabile, et uisibile impenderetur elementum, super quod etiam in principio ferebatur Spiritus sanctus. Nam sicut aqua purgatur exterius corpus, ita latenter eius mysterio per Spiritum sanctum purificatur et animus. Inuocato enim Deo descendit Spiritus sanctus de celis, et medicatis aquis sanctificat easdem, ex ipso accipiunt uim purgationis, ut in eis caro et anima delictis coinquinata mundetur. »Baptismus enim talis est  qualis ille est, in  cuius potestate datur; non qualis ille est, per cuius ministerium datur: non enim nocet si aliquis a malo homine baptizetur, si tamen recte baptizetur.«



De unctione capitis.

Baptizato autem facit presbyter signum crucis de chrismate cum pollice in uerticem capitis. Sicut enim in baptismo peccatorum remissio datur, ita per unctionem sanctificatio Spiritus adhibetur. Nam et in ueteri Testamento sacerdotes et reges ungebantur, sicut Aaron a Moyse unctus est, et Dauid a Samuele. In capite ungitur quia ex ipso omnes sensus procedunt, et ipse sensus capit. Nam mulier super caput Iesu unguentum fudit nardi pistici, ut fidem Ecclesie et gentium ostenderet per unctos  chrismate salutis.



De uelamine capitis.

Pannus ornatus super caput baptizati ponitur. Sepe enim nomine capitis mens solet intelligi. Unde et in Apocalypsi, circumamicti uestimentis albis in capitibus suis coronas aureas habere dicuntur, id est: bonis operibus induti perenni memoria mentis gaudia superna querant. Iam tunc equus albus effectus, et sessor super illum habens arcum, id est, Ecclesie, que super niuem gratia baptismi dealbata est, Dominus presidet, uexillum crucis habens.



De confirmatione episcopi.

Post hec confirmet eum episcopus in fronte de chrismate. Ideoque manus impositio fit, ut per benedictionem  aduocatus inuitetur Spiritus sanctus super eos descendat, iuxta exemplum apostolorum: Cum audiuissent, inquit, discipuli, qui Hierosolymis erant, quia recepisset Samaria uerbum Dei, miserunt ad illos Petrum et Ioannem, qui cum uenissent, orauerunt pro ipsis, ut acciperent Spiritum sanctum; nec dum enim in quemquam illorum superuenerat; sed baptizati tantum erant in nomine Domini nostri Iesu Christi. Tunc imponebant manus super eos, et accipiebant Spiritum sanctum. Sciendum est quod Philippus, qui Samarie euangelizabat, unus de septem fuerit: si enim apostolus esset, ipse manum imponere potuisset, ut acciperent Spiritum sanctum: hoc enim solum pontificibus  debetur. Nam presbyteri cum baptizant, chrismate baptizatos ungere licet; sed si ab episcopo fuerit consecratum, non tamen frontem ex eodem oleo signare, quod solis episcopis debetur, quo tradant Spiritum paraclitum baptizatis: Postquam enim ascendit Dominus de aqua, uidit celos apertos, et Spiritus sanctus tanquam columba descendit super eum. Hoc mysterio expleto, si seruauerit fidem Christianus, profecto beatus erit. Beatus, in Apocalypsi, qui habet partem in resurrectione prima . Resurrectio prima est in baptismo, ut Apostolus dicit: Si consurrexistis cum Christo, que sursum sunt querite. Non autem solum episcopis et presbyteris dictum est, sed omnes qui seruauerint, quo renati sunt, christi dicuntur, propter mysticum  chrisma, et sacerdotes nominantur, quia membra sunt Christi, qui est sacerdos summus et sanctus. De illis ait Petrus: Gens sancta, regale sacerdotium. Fidelis uero Christianus a Christo dicitur, si nomen factis sequatur: fidelis est qui ueraciter credit id quod non uidet: et inde dicta est fides si fiat quod dictum est aut promissum inter duos. Inter duos enim placitum factum, et ea que sunt inter Deum et hominem, uere fidei sunt, ideo quod promisit homo seruare debet: quia et Deus quod promisit homini, si promiserit seruare, non fraudabit.



De confirmatione corporis et sanguinis Christi.

Nouissime autem corpore et sanguine Christi confirmatur infans, ut eius possit esse membrum, qui pro eo passus est et resurrexit, ipso Domino attestante,  qui dixit: Qui manducat carnem meam, et bibit sanguinem meum, in me manet, et ego in eo: quia caro mea uere est cibus, et sanguis meus uere est potus. Unde et Augustinus: »Si, inquit, in Christi corpore homo fuerit, accipiat Christi Spiritum. Sicut autem corpus nostrum sine spiritu uiuere non potest, sic non habet spiritum uite, nisi qui in Christi corpore fuerit munitus: ideoque qui uult uenire accedat, credat, uiuat Deo: Deo incorporetur, ut uiuificetur.«



Item traditio baptisterii.

Primo paganus, postea catechumenus fit. Accedens ad baptismum renuntiat maligno spiritui et omnibus damnosis eius pompis. Exsufflatur etiam ut, fugato diabolo, Domino preparetur. Exorcizatur,  id est, coniuratur malignus spiritus, ut exeat, et excedat, dans locum Deo uero. Accipit catechumenus salem, ut putrida et fluxa eius peccata sapientie sale, diuino munere, mundentur. Deinde symboli apostolici traditur ei fides, ut uacua domus, et a prisco habitatore derelicta, fide ornetur, et preparetur habitatio Dei. Tunc fiunt scrutinia, ut experiatur sepius quam firmiter post renuntiationem Satane, sacra uerba data fidei radicitus corde defixerit. Tanguntur et nares, ut quandiu spiritum naribus trahat in fide accepta perduret. Pectus quoque eodem perungitur oleo in sancte crucis signo, ut diabolo claudatur ingressus. Signantur et scapule,  et undique muniuntur: item in pectoris et scapule unctione signatur fidei firmitas, et operum bonorum perseuerantia; et in nomine sancte Trinitatis trina submersione baptizatus: ut recte homo, qui ad imaginem sancte Trinitatis conditus, per inuocationem eiusdem sancte Trinitatis, ad eamdem renouetur imaginem, et qui tertio peccati gradu, id est operatione, cecidit in mortem  tertio eleuatus de fonte per gratiam resurgat ad uitam. Tunc albis induitur uestimentis, propter gaudium regenerationis, castitatem uite et angelici splendoris decorem. Tunc sacro chrismate caput perungitur, et mystico tegitur uelamine, ut intelligat diadema regni, et sacerdotii dignitatem portare, iuxta Apostolum: uos  estis genus regale, offerentes uosmetipsos Deo uiuo, hostiam sanctam et Deo placentem. Sic corpore et sanguine Dominico confirmatur, ut illius sit membrum, qui pro eo passus est, et resurrexit. Nouissime per impositionem manus a summo sacerdote septiformis gratie Spiritum accepit, ut roboretur per Spiritum sanctum ad predicandum aliis, qui fuit in baptismo per gratiam uite donatus eterne. uidetis quam fideliter seu rationabiliter et prudenter hec omnia nobis tradita sunt obseruanda. » [a 1Kb] Nemo catholicus contra Ecclesie auctoritatem; nemo sobrius contra rationalem consuetudinem; nemo fidelis contra pietatis intelligentiam certare audet,« et ne schismaticus inueniatur, et non catholicus. Sequamur pro baptismate sancte Romane Ecclesie auctoritatem,  ut unde catholice fidei initia accepimus, inde exemplaria salutis nostre semper ualeamus; ne membra a capite separentur suo, ne clauiger regni celestis abiiciat quos a suis diuersos intelligit doctrinis.



Item de baptismo officioque eius, auctoribus nominatim uenientium ad fidem.

Oratio, quasi oris ratio, eo quod ex ore et ratione procedat, super electos, id est, aduocatos, qui de gentilitate ad Christi fidem ueniunt. Cathecumenus Grecum est, audiens interpretatur siue docens [Forte, discens]. Omnipotens, quia omnia potest, et omnia creauit absque malo et mendacio, sempiterne Deus, id est, quia sempiternus est, nec initium habet,  nec finem; respicere dignare, id est, respectum misericordie habere; super hunc famulum, quem ad rudimenta, id est, ad nouitatem, fidei uocare, id est, appellare, dignatus, cecitatem, id est, obscuritatem uel tenebrosum; cordis expelle, proiice, disrumpe, frange, laqueos, id est, captiones uel muscipulam; Satane, Grecum est, quod interpretatur aduersarius, quia semper est aduersum nos colligatus, id est constrictus; aperi ei, Domine, ianuam pietatis tue, id est, ostium fidei, sicut ueritas in Euangelio ait: Ego sum ostium, si quis per me introierit, saluabitur, et ingredietur, et egredietur, et pascua inueniet, ut signo sapientie tue, id est, ut signum Christi possit intelligere, quomodo incarnatus, quomodo natus, quomodo  passus, quomodo crucifixus, quomodo mortuus, quomodo descendit ad inferna, quomodo surrexit, quomodo in celum ascendit, imbutus, id est, instructus uel doctus, fetoribus, id est, in spurcitiis uel inquinamentis, que ad cupiditatem seculi pertinent, careat, habere non uelit; preceptorum, id est, mandatorum, letus, id est, hilaris, clarus uel letabundus, tibi in Ecclesia tua deseruiat. Est et alia ecclesia hereticorum, quia non debet credere in ecclesia hereticorum, sed in Ecclesia catholicorum. Propterea dixi, In Ecclesia tua deseruiat et proficiat, siue crescat, in fide, uel inaugmentum faciat, de die in diem, omni tempore uite presentis, ut idoneus, id est, dignus uel sufficiens, siue purus, efficiatur, id est, possit accedere, id est, appropinquare, percepte,  id est, recepte, medicine, id est, sanitati. Exorcizo te, id est, increpo te, uel coniuro te, ad tutelam, id est, ad defensionem uel ad sanitatem. Sal elementum est, et postquam sanctificatum est, fit sacramentum, in nomine Dei Patris omnipotentis, id est, per Patrem, et in caritate Domini nostri Iesu Christi, id est, per Filium, et in uirtute Spiritus sancti, id est, ad comparationem deorum mortuorum; et per Deum uerum, id est, ad comparationem falsorum.

[a 1Kb] Prima enim adnotatione percunctare curauimus, quid sit canon, uel quid contineatur in canone? Canon autem Grece, Latine regula nuncupatur: regula autem dicta eo quod recte ducit, nec aliquando sine rectitudine stat. Canones tempore Constantini imperatoris exordium habere ceperunt,  propter Arium blasphemantem Dei Filium, nam ceternum Patri esse denegabat; ex qua re in Ni cea ciuitate prouincie Bithynie CCCXuIII episcopi conuenerunt, ibique fidem catholicam exposuerunt quam tota complectitur Ecclesia. Secunda synodus Constantinopoli congregata est CL episcoporum sub Theodosio seniore contra Macedonium Spiritum sanctum Deum esse negantem. Tertia synodus Ephesina prima CC episcoporum sub iuniore Theodosio aduersus Nestorium, qui duas personas in Christo asserebat. Quarta synodus Chalcedonensis DCXXX episcoporum sub Martino imperatore aduersus Eutychen uerbi Dei et carnis unam naturam pronuntiantem. Iste igitur quatuor synodi principales, quasi quatuor flumina paradisi emanant, et  irrigant corda fidelium. Si qua uero alia concilia sanctorum Patrum, pro necessitate causarum, plena Spiritu Dei in unum congregata sanxerunt, custodienda et recipienda. Synodus Grecum est, in Latinum interpretatur comitatus uel cetus. Nunc diximus quid sit canon, restat ut dicamus quid contineatur in canone. Canon enim  regula nuncupatur, id est, a recte uiuendo, recte operando, recte in fide tenenda diuinitatem et humanitatem Domini nostri Iesu Christi ueraciter confitendo, hereticorum prauitatem calcandam, et sanctorum orthodoxorum Patrum normam tenendam denuntiat. Docet enim canon quomodo iuste uiuere  quis debeat, uel qui declinat a uia recta qualiter corrigendus sit. Est enim quodammodo lex legum, quia omnes preeminet leges que humano arbitrio composite sunt.

Post cognitionem fidei canonice, adnotandum est qualiter fides catholica et credatur et obseruetur ab omnibus, id est, Patrem, et Filium, et Spiritum sanctum tres personas confiteri; sed Trinitas est in uocabulis personarum; unitas uero nunquam separetur a maiestate, ab essentia et ab eternitate, ita ut sit consubstantialis Pater uidelicet, et Filius, et Spiritus sanctus et ceternus, et cooperator secundum fidem que exposita est in Nicena synodo a CCCXuIII episcopis constituens hunc modum: Credimus in unum Deum Patrem omnipotentem, omnium  uisibilium et inuisibilium, factorem celi et terre, et reliqua; fidem etiam sancti Athanasii episcopi in hoc opere censuimus obseruandam, et Symbolum apostolorum cum traditionibus et expositionibus sanctorum Patrum in his sermonibus adnotatis.

Cap. I. Primo omnium admonendi sunt de recti tudine fidei sue, ut eam et ipsi teneant, et intelligant, et sibi subiectis populis, uiuo sermone annuntient, et unusquisque eos, quos habet in suo ministerio cognoscat, siue uiros, siue feminas et pueros, ut nouerit singulorum confessiones et conuersationem, quia pro omnibus redditurus est rationem Deo.

Cap. II. Secundo, ut ipsi sacerdotes talem ostendant suam conuersationem subiectis sibi populis,  que imitabilis sit, uidelicet, sicut Apostolus dixit: In castitate, in sobrietate; ut non deseruiant gule et cupiditatibus huius seculi; ut quod alios monent obseruare, in seipsis ostendant; ut caueant se ab omni auaritia et cupiditate, quia multi diu noctuque laborant, ut acquirant temporalia, uidelicet, mancipia, uinum, et annonam cum usura, a qua et Deus prohibet, et omnis Scriptura diuina, et sancti canones: nec non mulierum declinent consortium, et secum habitare non permittant, ut auctoritas est canonica.

Cap. III. Tertio, ut orationem Dominicam, id est, Pater noster, et Credo in Deum omnipotentem, sibi subiectis insinuent, et reddi faciant tam uiros et feminas, quam pueros.

 Cap. Iu. Quarto, et ipsi presbyteri a comessationibus et potationibus, ut Apostolus monet, se subtrahant. Nam quidam illorum cum quibusdam uicinis suis . . . . . . . usque ad mediam noctem et eo amplius cum ipsis bibendo morantur, et qui religiosi et sancti esse uidentur non quidem tunc ibi manent, sed tamen saturati uel ebrii reuertuntur ad ecclesias suas, et neque in die, neque in nocte officium Deo in ecclesia sibi credita persoluunt: nonnulli uero in eodem loco, ubi ad conuiuium pergunt, dormiunt.

Cap. u. Quinto, ut ipsi presbyteri tales scholarios habeant, id est, ita nutritos et insinuatos, ut si forte eis contingat non posse occurrere tempore  competenti ad ecclesiam suam officii gratia persoluendi, id est, tertiam, sextam, nonam et uesperam, ipsi scholarii et signum in tempore suo pulsent, et officium honeste Deo persoluant.

Cap. uI. Sexto, ut diligenter resciatis post ordinationem uniuscuiusque presbyteri, quantum quisque profecerit in suo ministerio: quia qui ante ordinationem pauperes fuerunt, post ordinationem uero de rebus, cum debuerant ecclesiis seruire, emunt sibi alodium, et mancipia, et ceteras facultates, et neque in sua lectione aliquid profecerunt: neque libros congregauerunt, aut ea que pertinent ad cultum religionis augmentauerunt, sed semper conuiciis, et contentionibus, et rapina uiuunt.

Cap. uII. Septimo, ut domesticos suos, id est,  eos qui cum ipsis sunt in sua mansione, siue scholarios,  siue alios seruientes diligentissime preuidere studeant ab omnibus uitiis, et maxime de ebrietatibus, et luxuriis, et uariis immunditiis: nam sicut dicit Apostolus: Qui domesticorum suorum curam negligit, aliorum non prodesse poterit conuersationi.

Cap. uIII. Octauo, ut hospitales sint, quia multi qui sciunt hospitem superuenire ad ecclesiam suam, fugiunt: sed quod Apostolus iubet et cetera Scriptura diuina sectari, sequi illi e contrario fugiunt, et pauperibus subuenire metuunt.

Cap. IX. Nono, iubet Apostolus omnibus fidelibus, ut sermo eorum in gratia sit, semper sale conditus, id est, ut ea loquatur Christianus que religione conueniunt, unde aliorum mentem condire possit, et a putredine peccatorum emendare . . . . . . . . . . . . Reliqua  desunt.




ANNO DOMINI DCCCXXXuI.
SANCTUS ALDRICUS, SENONENSIS ARCHIEPISCOPUS.





NOTITIA EX GALLIA CHRISTIANA.

Ieremie defuncti in locum Senonenses clerici, obtenta ad preces Hilduini abbatis ab imperatore  eligendi licentia, suffecerunt ex suis unum qui ab imperatore pleniter receptus non est. Itaque cum Hilduino deprecante alterius eligendi facultatem impetrassent, elegerunt hominem ex suis a puero sibi bene notum, genere et moribus non infamen, docilem etate, huic officio congruum, litterarum non usquequaque ignarum, diuine scientie non penitus expertem, aliisque etiam artibus leuiter tinctum, quem cum missis dominicis obtulissent, plena cum beneuolentia non receperunt; qua de re conquesti, tres ad Iuditham imperatricem Hilduinum et Eginhardum abbates epistolas dedit Ecclesia Senonensis, ut ipsis liceret electum suum ad imperatorem deducere. uerum probatus fuisse non uidetur imperatori electus a Senonensibus: nutu enim diuino, inquit Clarius, seu iussu Cesaris Ludouici iuxta Lupum, Aldricus ex abbate Ferrariensi factus archiepiscopus Senonensis in concilio Parisiensi an. 829 uIII Id. Iunii ordinatus est. Statim de sua electione Frotario Tullensi episcopo scripsit ad presidium  precum ipsius et amicorum implorandum. Circa id tempus Heribaldi Antisiodorensis episcopi electionem procurauit. Parisiensi autem in concilio cum mandatum fuisset Aldrico et aliis, ut de primaria monasterii S. Dionysii in Francia uiuendi ratione diligenter inquirerent, id fecit Aldricus, eaque de re imperiale dedit preceptum Ludouicus uII Kal. Sept. 832; subscripsit partitioni bonorum monachis S. Dionysii ab Hilduino abbate facte XI Kal. Febr. 832. Circa id tempus cum pro magnis negotiis ad urbem Parisiorum uenisset, Fossatensis monasterii ecclesiam nouam in honorem B. Marie dedicauit uII Idus Dec., ad preces abbatis Benedicti qui eam construxerat. Ad propria reuersus Aldricus, dum pro foribus cathedralis ecclesie subsisteret, Marrymundum ciuitatis custodem superbos spiritus preseferentem repressit, monachumque fieri persuasit. Monasterium S. Remigii in suburbio ciuitatis constructum, ubi propter importunitatem  loci Regulam S. Benedicti obseruare minus poterant monachi, ad uillilias transtulit de consilio multorum  episcoporum et abbatum a se congregatorum apud Senonas tempore exauctorationis Ludouici Pii, qui restitutus hanc ratam habuit translationem an. 835: hoc autem anno adfuit concilio Theodonis uille pro causa Ebbonis Rhemensis archiepiscopi. Ecclesiam S. Florentini in Castro cognomine ad Armentionem fluuium dedicauit die Dominica Nonis Maii 836. Ludouico Augusto addictissimus semper ac acceptissimus fuit Aldricus, qui preceptorem palatinum eum instituerat, ut uite imperialis aule et maiora negotia sue discretionis arbitrio definirentur. Hunc quoque miserat cum aliis ad euitandas abbatem inter et monachos Flauiniacenses de bonis cenobii discordias. Metuens autem Aldricus ne secularium negotiorum turbis religionis sue meritum imminueretur, pastoralis sollicitudinis curam abiicere decreuit et ad pristine contemplationis quietem ac portum reuerti. uerum lethali morbo correptus, quem sibi supremum fore intellexit, quod unum  sibi reliquum erat, corpus suum ad cenobium Ferrariense deferri precepit, ibique in stillicidio ecclesie humari, quod post eius obitum factum est, qui contigit uI Idus Oct. 836, ut constat tum ex eius Actis, in quibus anno 775 natus esse dicitur et decessisse anno etatis 61; tum ex epistolis 6 et 41 Lupi Ferrariensis, qui ex academia Fuldensi regressus defunctum Aldricum reperit, eodemque anno in presentiam imperatoris adductus, et sequenti, hoc est X Kal. Octob., indictione prima, que anno 837 respondet, ad palatium regina euocante accessit. Defunctus autem Aldricus statim Ferrariis in stillicidio iuxta oratorium beati Andree in lapideo tumulo quem sibi uiuus parauerat honorifice sepultus est, dum sacrum eius corpus miraculis ad eius tumulum factis in interiorem S. Petri basilicam illatum est, et in exedra sublimiori collocatum, ut tradit anonymus scriptor non spernende auctoritatis. Sanctus predicatur ab Odoranno et Clario ante annos sexcentos, coliturque in ecclesia Senonensi die sexta Iunii  que dies ordinationis eius uidetur esse; at decima Octobris in monasterio Ferrariensi, ubi sacre eius reliquie anno 1569 a furentibus Caluinistis preter pauculas dissipate sunt, pretiosa theca expilata  quam Ludouicus de Blanchefort abbas Ferrariensis anno 1487 expensis ad hoc opus argenteis nummis 40,000 fabricari curauerat.



uITA SANCTI ALDRICI Auctore Anonymo, cuius etas incerta.






OBSERuATIONES PRAEuIAE.

 1. Quo tempore uixerit sequentis uite scriptor anonymus, nullo constat argumento: eum tamen sub initium seculi undecimi uixisse crediderim, quod nulla referat miracula a sancto Aldrico facta post id tempus.

2. Aldricum sanctum uocant Odorannus et Clarius in suis Chronicis, uterque Senonici monasterii Sancti Petri, ille sub finem undecimi, hic sub initium duodecimi monachus. Et certe sancti Aldrici corpus ante annos sexcentos leuatum e terra fuisse, eiusque festum diem cum religione obseruatum, constat ex uita subiecta. Colitur iste sanctus in ecclesia Senonensi die sexta Iunii, qui forte dies est eius ordinationis, nam obitus eius incidit in diem decimum Octobris, qui dies apud Ferrarienses festiue celebratur. Translatio uero trigesimo die Iulii.

3. Ferrariense monasterium, cuius monachus et abbas fuit sanctus Aldricus, situm est ad Clareiam  amnem in Lupam  influentem, in uastinensi pago  diecesis Senonensis,  Bethleem antiquitus a conditore dictum, testante Lupo eius loci abbate in epistola 13. Eo in loco sanctos Sauinianum et Potentianum Senonum apostolos ediculam beate Marie primitus posuisse ferunt. Monasterii conditionem Chlodoueo Magno Francorum regi, restitutionem Wandelberto duci tribuunt. »Buchinus ex gentili conuersus, qui et ipse postea uenerabilis,« id est monachus, »exstitit, Ferrariensi monasterio prefuit« sub medium seculum septimum, teste Audeno in libro primo de uita sancti Eligii episcopi, cap. 10. Ludouicus Augustus »monasterium Sancte Marie et Sancti Petri de Ferrariis, quod antiquitus Bethleem uocabatur, in cuius curia pater [Imo auus] eius Pippinus occidit leonem, et ipsemet a Stephano papa Romano in regem honorifice consecratus est in eadem ecclesia« instaurasse memoratur in libro de ipsius uita. Huc spectat, si non fallor, id quod litteris mandauit monachus Sancti Gallensis in libro secundo de uita Caroli  Magni, cap. 23, nimirum Pippinum, comperto quod primates sui eum clanculo despicerent, ob corporis forsan breuitatem, precepisse taurum immitti in leonem, et quidem leonem apprehensa tauri ceruice illum in terram proiecisse; tum regem dixisse ad circumstantes, ut qui uiribus fidentior esset, leonem a tauro abstraheret, aut certe occideret. Ubi nemo id aggredi ausus est, Pippinum ipsum prestitisse, transmisso gladio per iugulum leonis, quod in maiori Ferrariensis ecclesie porta uetustis figuris representatum hactenus cernitur. uerum quod subdit uite Ludouici scriptor anonymus, cuius uerba superius adducta sunt, Pippinum scilicet in Ferrariensi ecclesia consecratum ab Stephano papa fuisse, id in ecclesia Dionysiana contigisse tradunt Ludouicus Augustus in epistola Areopagiticis prefixa, Anastasius Bibliothecarius in uita Stephani pape, Erkempertus et alii nonnulli. Et fortasse utroque in loco Pippinus coronatus est, uti Carolus  Magnus eius filius duobus in locis, Nouiomagi scilicet et Corbanaci; et Pippinus ipse ante Stephani in Franciam aduentum a Bonifacio Moguntino archiepiscopo coronam Suessione acceperat, quod etiam ab aliis regibus usurpatum. Certum uero est ex Annalibus Bertinianis, Ludouicum et Carolomannum Ludouici Balbi filios eo in cenobio coronatos ab Ansegiso archiepiscopo fuisse: id quod agnoscit Carolomannus in capitulari Carisiaci ab se facto, in Appendice ad Lupum: ubi Carolomannus ratum habet scriptum illud, »quod in Ferrariorum monasterio coram altari sancti Petri perdonauit.«

4. Abbates eius monasterii post Buchinum qui fuerint, aut quem unus post alium ordinem tenuerint, non facile est demonstrare. Perturbatus est eorum ordo in fusiori Gallia Christiana, ubi Singulfus et Adalbertus, sextus et septimus ponuntur: quos inter Alcuinum et Aldricum collocandos esse constat ex epistolis Lupi abbatis et ex uita sequenti. De Singulfo seu Sigulfo ita Lupus in epistola 20:  »Certe Ferrariensis monasterii, cui indignus deseruio, quondam nobilis abbas et presbyter Sigulfus, qui usque ad senium canonico habitu laudabiliter uixerat, sponte se potestate exuit, et nostram, hoc est monachicam, religionem assumpsit, atque donec diem obiret, suo passus est subiici discipulo, quem ipsius uoluntate ac fratrum consensu imperator Ludouicus memorato loco abbatem prefecerat,« id est Adalberto. Sigulfus iste, natione Anglicus ex uita subiecta, Alcuini discipulus, a preceptore suo prefectus est monasterio Ferrariensi anno fere 804, quo Alcuinus discipulis suis abbatias resignauit. Sigulfo successit Adalbertus initio principatus Ludouici Augusti; Adalberto autem Aldricus circiter annum 824. Dein anno 829 Aldrico in sedem Senonicam translato suffectus est Odo, a Sancta Marthanis omissus: qui postea, eo quod Lothario faueret, teste Lupo in epistola 26, a Carolo Caluo pulsus ex epistola 21, successorem sortitus est Lupum, clarissimum  sui temporis uirum. Exstant apud Lupum Odonis epistole quatuor, eius nomine a Lupo scripte: cuius Odonis abbatis fit mentio in libro de uita sancti Faronis, cap. 118. Ex quibus corrigendi abbatum Ferrariensium indices uulgati, in quibus Odone pretermisso recensetur Wenilo, qui Aldrico mortuo, non ex abbate Ferrariensi, ut putant nonnulli, uite sequentis auctoritate decepti, sed ex capellano regie capelle Caroli Calui creatus est archiepiscopus Senonensis. Etsi porro Singulfus abbas canonicus erat ante abdicatam prefecturam; non tamen canonicis subiacebat monasterium Ferrariense, sed monachis, siquidem Aldricus eo in loco ab ineunte etate »monachalis disciplina suscepit insignia sub Alcuino« Singulfi magistro ac precessore.

5. Qualis eo tempore fuerit monachorum Ferrariensium religio, satis innuit Lupus in epistola 25 Odonis abbatis nomine scripta ad Ludouicum abbatem,  in hec uerba: »Namque quia haud procul a nobis educati estis, apud nos quoque fuistis; qualitas monasterii nostri uos minime latet: ubi preter studium religionis, quo sibi nomen inter alia cenobia uindicauit, non est quod expetendum sit ei, qui se magni facit.« Hildegarius, seu quisquis conditor est libri de uita sancti Faronis, in cap. 118 idem testimonium prebet, loquens de Lupo, qui »pastor modo,« inquit, »pro religione sanctitatis in monasterio famosissimo Ferrariensi« existit, »ubi cetus monachorum in Christo cum illo toto orbe est uenerandus.« Monachos septuaginta duos Lupo abbate ibi in magna penuria uixisse legimus in eius epistola 45, ad Carolum regem. Istic monachus fuit Marcuuardus, postmodum abbas Prumiensis, Lupo maxime familiaris. Fuit etiam, ni fallor, Eigil ex monacho dein Prumiensi abbas Flauiniacensis, ac demum archiepiscopus Senonensis. Quibus adnumerandus Ado uiennensis antistes. Inter abbates preter Alcuinum. Sigulfum, Adalbertum, et Lupum,  maxime claruit religione et munificentia Ludouicus de Blanchaforti abbas ab anno 1465 ad 1505, cuius opera totum fere monasterium a fundamentis instauratum est. Denique eo loci anno 1569, die 18 Augusti, crudeli mortis genere affecti sunt a Caluinistis sex monachi, Ioannes Boursiet subprior, Ludouicus Bouuet cellerarius, Iacobus Colombet prepositus, Ludouicus Galopin, Ludouicus Gilles et Claudius Bourdin; quorum primus et secundus fune ad collum alligato strangulati, ac per gradus ecclesie raptati; tertius et quintus gladiorum et sclopetarum  ictibus confossi; quartus et sextus gradio ad mammillam transuerberati. Hactenus perstat istud monasterium sub Benedictina sancti Mauri congregatione, magno populorum concursu frequentatum, qui in edem uirginis Deipare uoti causa confluunt.

6. Complures ex monachis nostris per seculum nonum decimumque Senonensi ecclesie prefecti sunt, nam preter sanctum Ebonem, qui seculo septimo eam sedem tenuit, Ieremias ex monacho Centulensi  dictus archiepiscopus est ab Ludouico Augusto; tum successit Aldricus monachus et abbas Ferrariensis; dein post Wenilonem Eigil abbas Flauiniacensis; postea Ansegisus ex cenobio Sancti Michelis apud Bellouacos; hinc Eurardus monachus et prepositus abbatie Sancte Columbe prope Senonas. Interpositis uero duobus Walteriis et Aldaldo, sedem accepit Willelmus monachus; et post eum Gerlannus monachus Antisiodorensis cenobii Sancti Germani, successorem sortitus  est Hildemannum cenobitam Dionysianum; cui suffectus Archembaldus, et post eum Sewinus, non quidem monachi, sed monastici ordinis cultores et propagatores eximii. Iam referenda est sancti Aldrici uita, cuius titulus in ms. codice Ferrariensi sic habet: Incipit uita beati Aldrici Senonensis archiepiscopi, et huius abbatie Ferrariensis abbatis, ubi eius corpus est inhumatum. Quapropter eiusdem transitus fit solemniter decimo die Octobris.





[INCIPIT uITA SANCTI ALDRICI.]

 1. Anno septingentesimo septuagesimo quinto ab incarnatione Domini, regnante Carolo Magno, beatus Aldricus in territorio uastinensi  de principibus palatinis exstitit oriundus; qui dum adhuc intra materni uteri angustias includeretur, uoluit Dominus ostendere in nondum nato quod futurum esset in adulto. Crebris quippe saltationibus ita mouebatur, ut ipsos parentes suos stupor uehemens apprehenderet: qui motus signum creditur exstitisse, quod contra hostes spirituales esset dimicaturus.

2. Hic postquam in lucem prodiit sacri baptismatis charactere insignitus, Aldricus nominatus est; qui more nobilium in deliciis suauitatis educatus, in prima pueritie teneritudine operibus maturis etatem cepit anticipare, et preclaram nobilitatem  preclarissimis bonorum actuum excubiis reddere clariorem, puerilibus portendens tirociniis qualis quantusque athleta esset futurus. Nam beati Nicolai emulus, multo ieiunio tenerum corpus macerabat, et intempestiua abstinentia exiles attenuabat artus. Non solum autem parentes tanta bone indolis signa uehementi stupore afficiebant, uerum etiam omnium contemplantium animos mirabiliter reddebant attonitos.

3. Igitur a primis pueritie rudimentis puerilia deuitans oblectamenta, sue ingenuitatis magnificentia, morum honestate mirifice extollebat; et Deum totis uiribus diligendo, in anteriora se extendens,  operum maturitate perfectiores emulabatur. Tandem a parentibus traditus in liberalibus artibus crudiendus, mirabiliter cepit proficere, et iuxta scientie doctrinalis augmentum incrementum religionis suscipere: ut non solum in liberalibus, uerum etiam in spiritualibus disciplinis efficaciter institueretur. Recolens iuxta illud uerbum Sapientis, mores ex conuictu formari, cum cenobitis delectabatur continuare sermonem, et religiosorum colloquiis quamplurimum demulcebatur. Gaudebat cum illis tempore ieiuniorum communicare, nocturnis uigiliis interesse, et studio sanctitatis concupiscentias illicitas penitus declinare. Secum etiam singulis momentis secretius tractabat, qualiter mundi fallaces euitaret illecebras, cuius conuersatione diutina  sanctitatis propositum impediri uerebatur. Huius zeli facibus beatus Aldricus ardenter accensus, arctioris uite semitam deliberauit arripere, et ut habitum exteriorem interiori conformaret, habitum monachalem assumere destinauit.

4. Sed ne parentes grauius molestaret, uel iis ignorantibus hoc ageret, nactus opportunitatem, eis pium mentis reuelauit arcanum: qui licet quadam pietate in primis non acquiescerent, attendentes in eo relucere inestimabilem caritatis ardorem, honesto proposito noluerunt obuiare; sed cum Deo perpetuo seruiturum monasterio presentauerunt, quod in honore beate Marie [a 1Kb] erat fundatum:  ubi sub Alcuino abbate magistro litterali, cui iam dicti cenobii administratio tunc temporis erat commissa, monachalis discipline suscepit insignia.

5. Quo defuncto, ad curam eiusdem loci gerendam substitutus est Singulfus, natione Anglicus, nobili prosapia ortus, morum honestate preditus, et religiose conuersationis prerogatiua preclarus. Hic beati Aldrici perpendens futuram preeminentiam, quam manifesta religionis declarabant indicia, eum piis eruditionibus assidue instituebat, et ut flos adolescentie in fructus uberes procederet etatem teneram pastorali cura studiose informabat.

6. Singulis itaque diebus in adolescentulo succrescebat bone operationis industria, ut eruditorem suum in deuotione, silentio, humilitate et concordia  uniformiter emulari uideretur, imo etiam cunctis preponi ut imitationis exemplum. Denique huius beati adolescentis fama ad sanctum [a 2Kb] Ieremiam deuenit, qui tunc temporis archipresulatui Senonensi feliciter presidebat.

7. Cum itaque uidendi pio flagraret desiderio, precepit eum suis conspectibus presentari, ut si fama de probitate ipsius uera predicaret, presentali uisione et fide probaret occulta; quo facto tam admirande perfectionis expertus est, ut pluribus tam tacitis quam relatis fama in eiusdem commendatione maligna fuisse uideretur. Maiori itaque promotione dignum arbitratus, ordine diaconii illustrem insigniuit adolescentem; postea uero, delapso biennio, eum ad sacerdotalem sublimauit honorem. Accendebat  etenim discretz presulis dispensatio in  ipso morum maturitatem redimere quidquid etas iuuenilis uidebatur inuidere. Susceptis igitur sacris ordinibus, diuinis operibus propensius insistebat, ut luculentius in eo clarescerent uirtutum insignia, et intentionis caritatis exuberarent incrementa.

8. Nam quanto maior factus est, in omnibus tanto se humiliabat magis iuxta uerbum Apostoli: Humiliamini sub potenti manu Dei, ut uos exaltet in tempore uisitationis . Tandem fama celebris uiri illustris longe lateque diffusa, ad regis Ludouici filii Caroli Magni peruenit audientiam, qui tunc regni Francorum tenebat monarchiam.

9. Ad cuius monitum quorumdam incredulorum, qui tunc fidem Christianam impugnabant, prout Spiritus sanctus dabat eloqui illi, uersutias elisit argutas,  et ruinam periclitantis fidei propulsata penitus [b 1Kb] ambiguitate redintegrauit. Super quibus iucundatus imperator Augustus, eum preceptorem [c 2Kb] palatinum instituit, ut uita imperialis aule et maiora negotia sue discretionis arbitrio definirentur. Tanto itaque patrono gratulabatur Francia, qui cum potestate ceteris preemineret, se tamen omnibus parem exhibebat. Erat cunctis affabilis, uerborum suauitate serenus, pupillorum adiutor, uiduarum defensor, miserorum consiliarius: et sic omnibus omnia factus, omnium gratiam et fauorem meruit adipisci.

10. Cumque uir sanctus ab omnibus sedulo laudaretur, tamen elaborabat laudem humanam pia simplicitate obscurare, ne elatione glorie serenatam  conscientiam fauorabilis aura percelleret. Solet enim  celsitudo meriti sentire marcorem, quoties humane laudis uana subrepit iocunditas. Interea quorumdam emulorum rancorem suscitauit maligni hostis suggestio, qui uenenosa detractionis inuidia in sanctum Domini ceperunt malignari, et famam laudabilem profana derogatione incrustare [Forte, incusare]. Sed uir Dei, iaciens cogitatum in Domino, ob amorem Christi detrahentium amaritudinem patienter sustinebat: et letus suauitate serenate conscientie, dolosas machinas sola sedabat patientia, innitens illi Dauidico : Deus scientiarum Dominus, et illi preparantur cogitationes . Per modestiam siquidem mitigatur inuidia, ubi turpibus obiectis uirtus eniteret taciturnitatis. Nullatenus etiam armis seuientium conteritur, qui gratie celestis  tuitione munitur.

11. Dum hec agerentur, Adalbertus Ferrariensis cenobii abbas eximius migrauit a seculo, quem Singulfus senio debilitatus communi fratrum consensu sibi substituerat, malens cum Maria ad pedes Domini sedere, quam cum Martha diutius circa frequens ministerium satagere. Ille post quartum annum sue administrationis a carnis ergastulo feliciter absolutus est; quo sepulto, in Aldricum, probate religionis uirum, omnium unanimis et canonica conuenit electio: qui licet pia simplicitate reniteretur, se tanto apice indignum iudicans, uictus tamen proterua fratrum instantia, tandem eorum petitioni benigne acquieuit. Quo audito uenerabilis Augustus predicte electioni assensum hilariter prebuit et fauorem:  et non solum priuilegia abbatie sue a predecessoribus suis impetrata, sua petitione renouauit; sed etiam noua eidem monasterio in posterum profutura concessit.

12. Igitur suscepto fratrum regimine Sancti Petri, de die in diem bona crescebat opinio; et licet occulte uitam agens solitariam, multimodo exasperatione miserie carnis bellum indiceret, non tamen potuit abscondi lucerna sub modio, sed illo inuito sanctitatis opera prodibant in publicum, Patrem qui in celis est, glorificantia. Hic monasterium nouum in honorem beatorum apostolorum Petri et  Pauli construxit, et quasdam officinas usibus fratrum perutiles; et in subditorum cura tantam exhibuit diligentiam, ut quia super pauca fidelis exstitit, super multa constitui mereretur: quod ex subsecuto euentu rei euidentia declarauit. Post modicum namque temporis interuallum celebris Ieremias memorie presul Senonensis carne mortali exutus est [a 1Kb] , et in monasterio beate Columbe [b 1Kb] exhibito debito humanitatis officio, honorifice tumulatus est.

13. Prefinito igitur tempore electionis, sicut mos est ecclesiasticus, ne oues erroneas sine pastore lupus rapax disperderet, ad eligendum antistitem cum humanitate et deuotione populus conuenit uniuersus: a quo prius inuocata sancti Spiritus gratia,  unanimi concordia, populo acclamante et fauorem prestante, beatus Aldricus ordine canonico in archipresulem electus est. Audiens uir sanctus sine contemplatione quietem per episcopalium administrationem interpellandam, multimodas pretendebat excusationes, asserens se tanto oneri minus idoneum [c 2Kb] , et honore tante sublimitatis indignum. Priuatam tamen tranquillitatem publice utilitati postponens, importuna cleri et populi uictus instantia, uix tandem acquieuit: et quasi inuitus et renitens a monasterio raptus ad infulas, cum uniuersorum plausu feliciter inthronizatus est. Sustinuit itaque alter Iacobita dormire cum Rachele, ut quandoque illius uacaret amplexibus.

14. Functus itaque officio pastorali, cepit diligenter  uigilare supra gregem suum, ne fraus antiqui hostis illi officeret, quia circuit ut leo rugiens querens quem deuoret: contra quem armatura Dei muniri crebris exhortationibus subditos animabat. Interea doctrine salutaris informatos illustrabat, et omnia pii pastoris officia prouida discretione sollicitus exercebat. Erat namque consolator merentium, adiutor pupillorum, defensor uiduarum, omnium compatiens miseriis, omnium indigentium anxiatus angustiis, iniuriarum corrector, iniuriantium reprehensor, equilibrato semper moderamine rectitudinis, ut afflictis et affligentibus in fouendo  et reprimendo esset equalis: et sic paterne pietati admisceret officium iudicis, ne minus esset districtio rigida, nec pietas remissa. Canonicos etiam ecclesie sue paterna pietate instruebat, quatenus simpliciores efficerentur affatu, nitidiores actu, mitiores eloquio, puriores animo: ne simplices exemplo suo corrumpere uiderentur, regulam canonicam excedere uerecundarentur. Turpiter enim emarcescit uigor uirtutis, cum peccanti non sentitur iactura pudoris. Preterea a presentia secreta propensius fugabat munuscula, ne per cupiditatis lubricum iudicii examen inequaliter penderet, iuxta uerbum Apostoli: Beatus qui excutit manus ab omni munere . Quippe predecessorem suum semper sibi proponebat imitationis exemplum, ut cuius  successor exstitit in apice, et succederet in humilitate. Tanto prelato gratulabantur populi, Deo grates deuote rependentes, qui mirificauit misericordiam suam in eis, uirum tante religionis et honestatis suo preficiendo regimini.

15. Forte dum magnis negotiis tractus ad urbem Parisiorum tenderet, prece Fossatensis abbatis templum, quod ipse construxerat in honorem beate [a 1Kb] Marie, dedicauit: et inde reuersus ad propria, dum quadam die pro foribus ecclesie beati Stephani [b 1Kb] resideret, uidit quemdam pretereuntem, Marrymardum [c 1Kb] nomine, cuius faciem intuens, euidentia in eo signa perpendit insolentie. Erat enim incessus uagus, gestus pomposus, ceruix erecta, facies torua, oculi truces, sermo terribilis; quo accersito,  quis esset studiose requisiuit. Ille ut omnia in quodam fastu loqui consueuerat, se custodem ciuitatis respondit. Ad quem presul: Si aliorum custos es, cur te ipsum custodire contemnis? Tu cum sis puluis et cinis, cur immodicos fastus concipis? quid inani iactantia gloriaris? Et incipiens predicare uerbum Dei, nunc increpando suauitatis admiscuit eloquia, Samaritani uulneribus semiuiui uinum et oleum infundens: nec ante destitit, quin tumidam efficaciter illius repressit elationem, et superciliosam humiliauit contumaciam. Nam in cordis sui penetralibus tam penitus infixe sunt sagitte potentis acute, et ita uulneratum est cor suum caritate, quod omnium preteritorum gratia incontinenter se monachum fieri ab eo postularet: et ita  factum est.

16. Erat eo tempore monasterium in honore beati  Remigii consecratum, a porta ciuitatis Senonice modico distans interuallo, cuius uicinia quieti monachorum erat inimica. Nam populari strepitu sepe compellebantur minore deuotione diuinis uacare, et a feruore contemplationis interdum subrepente uana meditatione tepescere: occasionem etiam iurgiorum et seditionum sepe loci prestabat angustia inter ciuitatenses et monachorum contubernales. Difficile namque solet esse animorum concordia, ubi est morum et habitus discrepantia. Huius ergo incommodi sanctus presul querens remedium, monasterium predictum ualerias [d 1Kb] transtulit: sed illud inceptum secularibus importunitatibus occupatus non fecit.

17. Post opera quippe gloriosa, post labores pro  sua ecclesia statuenda toleratos, sue dignitatis administrationem fastidiens, et ad uite sue nouissime mentis acumen dirigens, cepit secretius beati Martini sententiam refricare asserentis, quod sibi maior fuerit uirtus ante episcopatum, quam in episcopatu. Metuens itaque per secularium negotiorum perplexitates religionis sue meritum minorari, pastoralis sollicitudinis curam proposuit exuere [e 1Kb] , et ad solite contemplationis tranquillitatem deuotius cepit anhelare. ueritus tamen ne gregem suo pastore uiduatum antiquus predo dispergeret, misericordiam Dei singultuosis precibus cepit efflagitare, quatenus ei secure quietis iucunditate perfrui concederet, et subditis suis idonei pastoris protectionem prouideret: quam orationem a Domino exauditam fuisse  ex post facto euidenter innotuit.

18. Gloriosus namque Dei famulus diem obitus sui Spiritu sancto reuelante prenoscens, in quo ad uere quietis gaudia transmigraret, conuocatis discipulis diem nouissimum sibi instare pia relatione propalauit, solita pietatis sollicitudine eos monens, uas proprii corporis mundum et immaculatum possidere; sicque currere, ut comprehenderent; sic laborare, ut eterne beatitudinis quiete non fraudarentur; sic certare, ut perpetue iucunditatis brauio premiarentur. Finita autem predicatione, locum idoneum sepulture elegit, scilicet cenobium Ferrariense, quo corpus suum deferri, eius et anime celebrato diuortio; et in stillicidio ecclesie tumulari  precepit. Hec eo docente, stupor uehemens omnes apprehendit, quia nullum signum inualetudinis in eo poterant apprehendere.

 19. Post modicum temporis interstitium morborum pulsatus grauedine cepit egrotare, et crebris doloribus mortis uicine preambulis intolerabiliter fatigari. Solita tamen uultus serenitas semper immota perseuerabat, in fide et in caritate Christi mens deuota magis ac magis solidabatur. Sed tamen ingrauescente morbo, debito refectus uiatico, fixis in celum oculis, manibus ad Deum euectis, uiam uniuerse carnis ingressus sexagesimo primo uite sue anno [a 1Kb] , sexto Idus Octobris [b 1Kb] feliciter migrauit ad Dominum coronam letitie de manu Dei acceptans. Delatum est autem corpus eius ad predictum cenobium iuxta tenorem precepti sui, cum magno eiulatu populorum lugentium et gementium, se tanti tamque benigni pastoris presidio destitutos  et desolatos reliqui; et in stillicidio iuxta oratorium beati Andree in lapideo tumulo, quem uiuus sibi construxerat, honorifice sepultus est: ubi non minus post mortem suam quam in uita sua, quanti meriti fuerit seruus eius, Dominus per plurima uirtutum et miraculorum declarauit indicia.

20. Post beatum Aldricum predicte urbis cathedram sortitus est Heneaulus [c 1Kb] , quem ipse sepe dicto monasterio abbatem prefecerat. Hic igitur bonorum actuum exercitiis peruigilans, et mente celestibus inherens diuinitus comperit, ubi requiescerent corpora sanctorum martyrum, scilicet Sauiniani et Potentiani, Eodaldi et Serotini: quorum reuerentia ne tempore et neglectu obsolesceret, corpora beatorum martyrum omni pompa solemni in ecclesia  sancti Petri honorabiliter collocauit. Corpus etiam beati Lupi Senonum presulis, et beate Columbe uirginis, que sub Aureliano imperatore passa est et altera, transtulit, et in locum recondidit, ubi usque in hodiernum diem eis debita exhibetur reuerentia. Fabrice quoque quam beatus Aldricus predecessor suus apud ualerias inchoauerat, manu consummationis finem apposuit.

21. Fuerunt autem in predicto cenobio tres iuuenes, Gauberto [d 1Kb] , qui eius curam susceperat, iugi famulatu assistentes, qui obsequii sedulitatem per uite lasciuiam detrahentes, deuotius gule quam Domino famulantes, monachis dormientibus, cibi potusque crapula se ingurgitabant, et in ridiculis et carminibus obscenis intempestiue noctis horas  producebant. Accidit autem ut somno grauati tandem  requiem peterent, ut uinum quo madebant, paulisper digererent. Usu uero temerario locum in quo corpus beati Aldrici quiescebat, ebrietatis errore uel corrupti contumacia petierunt, et ibi somno resoluti repente obdormierunt. Sed Dominus locum sacris artubus serui sui dedicatum non patiens profanari, dormientes mirabiliter subuexit, et unum trans flumen proximum in strata publica, duos sub fago longe collocauit. Tandem aurora rutilante a plebe inuenti sunt, dum de more ad sanctorum in predicto monasterio quiescentium properaret suffragia. Omnibus a somno excitatis et miraculosum euentum confitentibus, stupor omnes apprehendit, et nomen sancti confessoris magnificatum ad honorem Dei claruit gloriosius.

 22. Translatum est autem corpus eius a stillicidio ecclesie uirtutum indiciis clarescentibus, et in sublimiori exedra uenerabiliter collocatum.

23. Erat eo tempore uir quidam consularis, Mauricius nomine, nobilis quidem genere, sed genus opere denobilitans: cuius instinctu satellites predictis monachis indebitis exactionibus ceperunt grauiter iniuriari, et res suas suorumque uiolenter depredari; quod toties nullo resistente facere consueuerant, ut quod erat illicitum, consuetudo uideretur licitum facere, et usus delinquendi delictum minorare. Itaque monachi tante calamitatis pressura coarctati, nec ab aliquo sperantes defensionis presidium; communicato consilio, constituerunt locum tranquilliorem petere, et per absentiam suam hostibus  occasionem malignam ei preripere: qui rebus suis plaustro impositis, sumptoque corpore beati Aldrici cum ceteris sanctorum pignoribus, iter sub noctis silentio arripuerunt. Dum autem per anfractus uiarum deuios plaustrum ducerent, incaute progrediens bubulcus quidam in terram prouolutus corruit: per cuius tibias rota plaustri grauiter onusti transiens, eum seminecem credebatur reliquisse. Quo infortunio omnes perturbati, clamorem tollunt lacrymabilem, et uoce consona opem sancti Aldrici deposcunt. Ad quorum deuotionem bubulcus surrexit illesus, tanquam nichil sensisset grauaminis: et iter aggrediens soliti operis officium prosecutus est. Igitur luctu cunctorum in gaudium conuerso, Deo gratias reddentes, ad monasterium [e 1Kb] uillarense feliciter  peruenerunt. Quo audito ad sancti confessoris patrocinia  plurima turba uirorum aut mulierum deuote confluxit, inter quos audito miraculo iuit consul Mauricius, minaci increpatione in nocturna uisione sibi facta a beato Aldrico ualde perterritus [a 1Kb] : qui ante reliquias cum lacrymis et gemitu precedentis delicti postulauit indulgentiam, in posterum monasterio quod uiolauerat, et spopondit debitam exhibere reuerentiam. uoto igitur ab omnibus collaudato munimine roborato, cum reliquiis beati confessoris ad locum solitum hilariter reuersi sunt.

24. Erat autem consuetudo, quod Ferrariensis cenobii congregatio, finita festiuitate Pentecostes, cum solemni pompa singulis annis Castrum Nantonis [b 1Kb] peteret, obsequia deuotionis redditura, et suffragia sanctorum petitura. Igitur cum ad locum predictum  tempore debito pii cineres Deo dilecti Patris Aldrici digna ueneratione deportarentur, ecce puella grandiuscula, quam in lucem sine luce maternus effuderat uterus, per turbam eluctata, pannum reliquiis superpositum in gestatorio manu iniecta corripuit, et ei firmiter adherens per tantum uie spatium inde diuelli non potuit; sed semper opem pii confessoris intimo deuotionis affectu feliciter postulauit. Ut tandem ad castrum predictum peruenerunt, in loco quodam ante portam facta mora modica, disposuit eternum Dei consilium per uirtutis opera mirificare sanctum suum. Ibi namque patenti populorum spectaculo erumpentibus ex oculis iam dicte puelle guttis sanguineis, per merita sancti confessoris  lux noua natiuam cecitatem illustrauit. Illico ab omnibus concurritur, miris laudum preconiis attollitur Dei seruus, qui in suis sanctis semper est mirabilis.

25. Aduenerat forte reuoluto anni circulo beati Aldrici dies solemnis: quem cum populus uniuersus debita celebritate ueneraretur, mulier quedam scelerosa, quasi in contemptum solemnitatis, per  peccatum inobedientie ecclesiasticis sese opposuit institutis; quod dum fieret, uenit ad eam hostis malignus in specie canis nigri, et manum ipsius deglutire moliebatur, quem obnixius arcere gestiens non potuit, sed lesa morsu funesto labefactata corruit, manumque labentis fusus proprius perforauit, ut quasi manca de scelere manus illius solito officio destitueretur.

26. Tempore procedente contigit hominem quemdam, Tamboldum nomine, aliquandiu propriis pollere diuitiis: sed in senium urgens ad tantam deuenit inopiam, ut nichil ad uitam suppeteret, nisi quod uxor, nomine Supplicia, labore manuum suarum acquirebat. Qui sepe recolens felicitatem preteritam, erumnarum cumulum grauius sustinebat, cum  infelicissimum genus infortunii sit fuisse felicem [c 1Kb] . Accidit autem ad sui doloris augmentum, ut uxor sua solita corporis ualetudine destituta in diutinum languorem incideret, nec solito beneficio uiri debilitatem poterat, refouere, eidem consors facta miserie. Rebus igitur aduersis grauiter afflicti, opem diuinam humiliter deposcebant, ut qui dat escam omni carni, non sineret eos miserabili penuria deperire. Cum autem post nimiam luctus defatigationem contingeret uirum obdormire, ei reuelatum est in somnis, quod si uxor eius subsidium beati Aldrici humiliter peteret, ei doloris medicinam efficaciter innueret. Excitatus uero a somno, pandit uxori cuncta que uiderat, consulens et exhortans, quatenus cogitatum iactans in Domino et in eius confessore,  fiducialiter agat. Illa uero consurgens, post modicum temporis interuallum ad beati Aldrici limen cum humilitatis deuotione peruenit; et spiritu contribulato ante sepulcrum, in quo pii cineres quiescebant, diuinam implorans clementiam, a languore penitus liberata pristinam recepit sanitatem, ipso adiuuante qui uiuit et regnat in secula seculorum. Amen.





S. ALDRICI EPISTOLAE.



EPISTOLA PRIMA. AD FROTHARIUM EPISCOPUM.


Eximio, mihique predilecto Frothario episcopo Aldricus sempiternam salutem.

Orationum uestrarum opitulatione fulciri necesse habui, sicut ipse uobis eam expetens sepe testatus sum. Sed nunc illa usquequaque indigeo, cum, ut uos estimo audisse, indigno mihi episcopalis cura  iniuncta est, que me sicut indignum, ita quoque imparatum inuenit. Nam cum olim monastice discipline operam dans, fratrum curam ipsis cogentibus susceperim, quod ferre compellor, nullatenus potuit esse suspectum. Quam ob rem excepta Dei clementia totum me ad precum uestrarum confero reliquorumque amicorum familiare presidium, obsecrans ut uirium mearum fragilitatem earum iugitate adiuuare  dignemini. Et quia prudentie mee fiduciam ad tantum opus idonee exsequendum nullam habeo, queso ut uestra sacra intentio apud Deum obtinere laboret, quatenus et me ipsum sincere custodiam, et commissorum mihi curam eo miserante uenerabiliter saltim exerceam. Benignitatem uestram bene ex hoc agentem Dominum perpetua incolumitate beatificare opto, reuerentissime presul.



EPISTOLA II. AD ECCLESIAM SENONENSEM.

Dominis sanctissimis et reuerendissimis fratribus et cepiscopis, religiosissimis quoque et uenerabilibus abbatibus in ditione domini imperatoris Lotharii serenissimi Augusti, constitutis, Aldricus minimus  seruorum Christi famulus, sancte Senonice ecclesie archiepiscopus.

Optime uenerabilis et Deo deuota sanctitas uestra nouit quanta sit cura et sollicitudine commissum nobis pastorale regimen tuendum atque tractandum. Cum simus igitur in specula Ecclesie constituti, et uiam ceteris, per quam ingredi ad uitam debeant, debeamus ostendere; quantum posse et intelligere diuina clementia dederit, satagendum est ea que nobis commissa sunt, secundum Dei uoluntatem prouide prudenterque tractare: ut non solum quandiu aduiuimus, in presenti tempore, nostris ualeant prodesse subiectis, uerum etiam et in perpetuum illis prospecta proficiant, qui in locis diuino cultui mancipatis, nostreque solertie ad regendum pro  tempore commissis, superne pietati seruituri sunt; qui dum de corporis necessitatibus, uictus dico ac uestimenti, solliciti non fuerint, animum libere in diuine contemplationis specie figere ualeant; cui summo ac salutari bono inherentes, eo semper suspirant tota spei libertate suspensi, quo se peruenire diuina duce gratia eterne uite premium iam consecuti gaudebunt. Et tamen cum sciamus res Ecclesie esse oblationes fidelium, pretia peccatorum, et patrimonia pauperum; easque nobis administrandas, procurandas, atque ordinandas suscepisse; harum rerum administratores nos esse meminisse debemus, et redditus expensasque earum eis usibus applicare, quorum gratia diuinis altaribus allegate noscuntur.

Proinde ad sanctitatis uestre piissimam intentionem  perducere statui, qualiter cellas monachorum ecclesie episcopii paruitati mee commissi, id est cella sancti Remigii confessoris Christi in suburbio ciuitatis constructa, que olim per diuisiones predecessorum meorum tempore fuit disrupta: et ob hanc negligentiam monachi, qui ibidem Deo degere uidebantur, propter inopiam et importunitatem loci regulam beati Benedicti, ut debuerant, penitus obseruare non poterant. Idcirco una cum consilio fratrum nostrorum, canonicorum uidelicet et monachorum, nec non et fidelium laicorum, uisum est nobis propter importunitatem loci, et monachorum ibidem Deo degentiam, prefatam cellam ad ualliculas transmutare, et a fundamento edificare, quam Rothlaus  ob amorem Dei et remedium anime uiri sui Meginarii, siue pro seipsa, suorumque liberorum ac parentum, ad supradictam cellam beati Remigii per donationis titulum delegauit, uel tradidit: ea uidelicet ratione, ut diuinus ibi ageretur cultus, et illis pro quorum salute traditum fuerat, augeretur merces. uolumus etiam, ut loca super que edificatum fuit supradictum monasterium, id est agros, uineas, prata, areas, uel omnia que infra muros ciuitatis habuit, uel extra, absque alicuius diminutione ac impedimento habeant rectores et monachi, ad eorum usus qui ibidem Deo sub norma beati Benedicti deguerint.

Huius itaque rei causa hanc seriem libelli digestam sanctissimo cetui uestro relegendam, atque  uestris subscriptionibus roborandam obtuli, quo statuere per uestram unanimitatem decreui, ut nullus deinceps episcoporum, quicunque per tempora diuina prestante successerint gratia, quidquam de his rebus, quas presenti tempore memorata cella usibus monachorum attributas possidet, minuere, uel abstrahere, uel aliis usibus applicare, uel beneficii quidquam, uel suorum uel extraneorum dare presumat: sed, ut intimatum est, quecunque nunc temporis retinet per diuersa loca et territoria, usibus monachorum deputata, et que a timentibus Deum eidem postmodum fuerint loco collata, absque ulla diminutione uel subtractione celle et monachis ibidem conuersantibus maneant inconuulse.

Hec autem sunt infra scripta loca monachorum  stipendiis in memorata cella degentium destinata. Primitus ualliculas, ubi edificare prefatum uolumus monasterium; Staticus cum adiacentiis suis, id est uetus Ferrarias; et Petra Ursana cum territoriis et siluis; Chryniacus cum adiacente sibi Hermentaria, cum territoriis et siluis; Fontanicula cum territoriis; Lausa cum adiacentiis suis, hoc est uico sancti Sidronii, cum territoriis et siluis, et simul latione; Bracciacus cum territoriis; Columbarius cum adiacentiis suis, hoc est Esthiniacus, Siluiacus, et territoria eorum cum siluis; uillamesca cum adiacente sibi ponte et territorio; Misceriacus cum adiacente sibi Ternanta; uillanoua cum adiacentiis suis, hoc est Cauanarias, et Capotenus; Nerollis cum adiacente  sibi Caprenciis cum territoriis et siluis, et simul Puteolis. In summo sunt mansa centum nonaginta, et hospitia decem et nouem. Quidquid itaque in supradictis locis uel circa eamdem cellulam presenti tempore monachi in eadem diuine gratie famulantes possidere noscuntur, uel si qua sunt alia, que forte meam fugerunt memoriam, et tamen ea suis stipendiis assignata retinent, cum territoriis, uineis, pratis, siluis, aquis aquarumue decursibus, et ceteris adiacentiis, ipsis tantum ex integro, ut premissum est, eorumque usibus iure perpetuo absque ulla diminutione sub pretexto memorati episcopii nostri iure debito cedant.

At uero episcopus qui pro tempore auctore Deo prefuerit, abbatem de eodem monasterio, eum uide  licet quem omnis congregatio sibi ordinandum poposcerit, et sinceritas morum, et bonorum actuum probitas commendauerit, si inter eos talis inueniri quiuerit, eis ordinandum procuret. Quod si talis inter eos minime inueniri potuerit, de eadem parochia uel diecesi Senonica, consentientibus sanctis cepiscopis eiusdem diecesis, et circumpositis uenerabilibus abbatibus, eis preficiendum atque ordinandum prouideat. In aggregandis quoque monachis hunc modum abbas qui prefuerit, teneat, ut tricenarium numerum quantitatis summa non excedat, donec rerum copia maior succrescat. Episcopus quoque in exigendis muneribus abbatem eiusdem loci non grauet: sed sufficiat ei ad annua dona equus unus, et scutum cum lancea. Quod si in expeditionem  publicam ire iussus fuerit, addantur ei de eodem loco carra duo, unum uini, alterum farine, uerueces decem: supra que in exigendis muneribus, cupiditatis, auaritieque causa grauare eos nullatenus presumat, ne et monachi eiusdem cellule huiuscemodi negotio a suo proposito exorbitare, et episcopus causa eorum perditionis addictus sempiternas cogatur luere penas.

Corpora etiam sanctorum, que in nostra parochia iam dicta exspectant sui beatam immutationem, a prauis et desidiosis custodibus permaxime negliguntur, ita ut officio luminaris ac debita careant custodia. Idcirco ob amorem Dei, cui uiuentes in carne seruierunt, et emolumentum anime nostre, per uoluntatem et licentiam domini ac piissimi Ludouici ac  Caroli regum, quia congruum ad hoc locum inuenimus, illo deportanda uolumus. Sed quia sacra auctoritas uetat, ne in talibus et similibus ecclesiis Christi per alicuius incuriam scandalum inferatur, multorum episcoporum exposcit consensum; ad uestre paternitatis notitiam hec omnia perferri uolumus: quatenus uestra deinceps censura et locus ipse, quem fauente Deo ordinandum stabilimus, et memoratis sanctorum pignoribus a Dei seruis ibidem Deo famulantibus digne et laudabiliter seruiatur; et pro domini nostri ac totius sancte Dei Ecclesie statu indefesse uota debita persoluantur. Quod opus Deo dicatum, ut per tempora labentia, omnibus sanctissimis patribus et fratribus in Dei nomine consentientibus, firmiorem obtineat rectitudinis statum,  et intactum permaneat, manu nostre paruitatis subter  relegenda firmamus. Et ut rata deinceps manere possint que scripta sunt, manibus uestre sanctitatis roboranda expostulamus.

    In Christi nomine Aldricus ecclesie Senonice indignus archiepiscopus hoc priuilegium fieri decreui, et subscripsi.
    In Christi nomine Landramnus Turonice ecclesie archiepiscopus recognoui, et subscripsi.
    In Christi nomine Bartholomeus Narbonensis ecclesie archiepiscopus feci, et subscripsi.
    Ionas Aurelianensis ecclesie indignus episcopus huic facto astipulator subscripsi.
    Ego Rainardus Rothomagensis episcopus subscripsi.
    Rotualdus Suessionensis episcopus huic facto subscripsi.
     Aldricus Cenomannice urbis episcopus.
    Careuiltus Baiocensis episcopus subscripsi.
    In Dei nomine Radulfus Lexouiensis episcopus astipulator huic facto subscripsi.
    Acamradus Parisiorum indignus episcopus subscripsi.
    Stephanus Bituricensium indignus episcopus subscripsi.
    Altadus Geneuensis episcopus subscripsi.
    Adalhelmus Catalaunensis episcopus subscripsi.
    Ragnerius Ambianensis episcopus subscripsi.
    Helias Tricassinensis episcopus subscripsi.
    Hucbertus Meldensium episcopus subscripsi.
    Alduinus uirdunensium episcopus subscripsi.
    Delricus Basiliensis episcopus subscripsi.
     Ego Fulconinus Warmatiensis episcopus indignus.
    In Dei nomine Teugrinus Albensis episcopus.
    Atto Namnetensis ciuitatis episcopus.
    Gerfredus Niuernensis episcopus.
    Facona episcopus.
    Boso abbas ex monasterio sancti Benedicti subscripsi.
    Adreualdus abbas ex monasterio Nouiacensi.
    Deidonus ex Rhemensi cenobio abbas.
    Christianus abbas monasterii sancti Germani.
    In Dei nomine ego Bernoinus Carnotensis episcopus subscripsi.
    Ragnemundus abbas de monasterio sancti Carilefi.
    Ingelnonus Sagiensis Episcopus subscripsi.
     Foua Cauilonensis episcopus subscripsi [a 1Kb] .






ANNO DOMINI DCCCXXXuI.
SYMPHOSIUS AMALARIUS PRESBYTER METENSIS ET CHOREPISCOPUS.





NOTITIA HISTORICA IN SYMPHOSIUM AMALARIUM,


 Amalarius, Amularius, Amelarius, Amilarius, Hamularius, Amalharius, Amalhart,  Hamalart, chorepiscopus Metensis, qui anno 816 concilio Aquisgranensi probauit librum uite clericorum [Al., canonicorum] capitulis 113, quibus alia 32, et de uita sanctimonialium capita 28, adiuncta sunt. uide in tomis Conciliorum Regia tom. XXI, Labbei tom uII, Harduini tom. uI, Coleti tom. IX. uide et Sirmondi Concilia Gallie, tom. II, pag. 329; Cointii Annales, tom. uII, pag. 317, 319, 397 seq. Idem Amalarius an. 825 a synodo Parisiensi missus Aquisgranum ad Ludouicum Pium syllogen testimoniorum X SS. Patribus aduersus imaginum cultum pertulit Idem, de quo Sigebertus Gemblacensis, cap. 87: »Amalarius  monachus breuem libellum de ecclesiasticis officiis scripsit. Postea scribens de eadem re ad Ludouicum imperatorem, ordinem et causas Ecclesiasticorum Officiorum, quatuor libris planius digessit: et de mysteriis misse librum unum.« In ms. codice Ecclesie  S. Martialis apud Lemouicas, teste Mabillonio, tom. I, pag. 419, tom. II, pag. 140 , hec in fine leguntur: Explicit liber Symphosii Amalarii presbyteri uenerabilis  de Diuinis Officiis, quem misit ad Ludouicum et Lotharium reges filios Caroli Magni imperatoris, quem librum transcribi curauit Ademarus, etc. Ex illo codice Mabillonius supplementum  l. Iu, c. 48, publicauit de Regula S. Benedicti precipui abbatis, ad quod illustrandum pertinet etiam Mabillonii dissertatio de monastica uita Gregorii Magni, tomo II, pag. 145, et editionis noue pag. 499. Amalarii Ecloge de Officio Misse in Baluzii Capitularibus regum Francorum, tom. II, pag. 1352, qui etiam Anonymi Responsionem de corpore et sanguine Domini a Dacherio tom. XII, pag. 39, et editionis noue tom. I, pag. 149, editam, Amalarii huius esse annotauit. Quatuor libri de Ecclesiasticis Officiis, quos Honorius Iu, 3, de Scriptoribus ecclesiasticis, episcopo Metensi diserte tribuit, prodierunt una cum eiusdem libro de ordine Antiphonarii  in Melchioris Hittorpii collectione scriptorum de Diuinis Officiis,  Colonie 1568 fol., et in Georgii Ferrarii, Rome 1591 fol., nec non in uniuersis Patrum Bibliothecis, ac nouissima Lugdunensi, tom. XIu.



FORMA INSTITUTIONIS CANONICORUM ET SANCTIMONIALIUM CANONICE uIuENTIUM, Anno Christi 806 Ludouici Pii imp. hortatu [a 1Kb] in concilio Aquisgranensi edita, collectore SYMPHOSIO AMALARIO Metensi presbytero.
[Mansi, Conc. Ampl. Collect.]





PRAEFATIO PATRUM CONCILII.

 Cum in nomine sancte et indiuidue Trinitatis Christianissimus ac gloriosissimus Ludouicus superno  munere uictor Augustus, anno incarnationis Domini nostri Iesu Christi 816, indictione 10, anno  siquidem imperii sui tertio, Aquisgrani palatio generalem sanctumque conuocasset conuentum et cepisset, secundum ardentissimam erga diuinum cultum sibi celitus inspiratam uoluntatem, multa congrua et necessaria de emendatione sancte Ecclesie, illius uidelicet amore, qui eam suo sancto et pretioso redemit sanguine, eique se adfuturum usque ad consummationem pollicitus est seculi, solerter ac curiose pertractare: eo usque inter cetera peruentum est, ut eumdem sanctum et uenerabilem, Deo annuente, aggregatum conuentum consuleret, imo consulendo admoneret, super quibusdam Ecclesiarum prepositis, qui partim ignorantia, partim desidia, subditorum curam paruipendebant, et hospitalitate iusto diligebant, quid facto opus esset. Adiunxit etiam  monendo, ut quia canonicorum uita sparsim in sacris canonibus et in sanctorum Patrum dictis erat indita, propter simplices quosque minusque capaces, aliquam ex eisdem sacris canonibus, et sanctorum Patrum dictis, institutionis formam pari uoto parique consensu excerperent, per quam patenter prelatorum et subditorum uita monstraretur, quatenus omnes qui canonica censentur professione, per uiam propositi sui inoffenso gressu [in ingressu] incederent, et in Christi militia deuotius unanimes atque concordes existerent. Sed ut id nutu diuino fieret, Dominum in commune humiliter exorandum premonuit, ut seruorum suorum exorabilibus pulsatus precibus, eius admonitionem secundum suam uoluntatem fieri, suaque gratia eam precedere et  subsequi dignaretur. Ad quam etiam admonitionem sacer conuentus intimo gaudio repletus, expansis in celum manibus creatori omnium gratias agens, benedixit. Quippe qui talem, tam pium, tamque benignum Ecclesie sue sancte principem, cunctisque eius necessitatibus sapientissimum ac deuotissimum pretulerit procuratorem. Suscipientes ergo libentissime hilariterque eius saluberrimam multis Deo miserante profuturam admonitionem, licet plerique auxiliante Christo deuote ac religiose cum sibi subiectis canonicam seruent institutionem, et in plerisque locis idem ordo plenissime seruetur, omnium tamen id animis sedit, ut secundum eiusdem principis admonitionem, una diuino freti auxilio, eiusdem piissimi principis non modico adiuti iuuamine,  eius uidelicet liberalissima largitione copiam librorum pre manibus habentes, ex canonica auctoritate, et sanctorum Patrum dictis, ueluti ex diuersis pratis quosdam flosculos carpentes, hanc institutionis formam excerperent, et canonicis obseruandam conferrent; ut quorum forte labore, ob tarditatem ingenii, seu inopiam librorum, sparsim digesta difficile comprehendi posset, solerti studio  in eodem opere breuiter congesta perfacile ab his reperiri posset: per quam, ut premissum est, et prelati recto tramite incedere, et subditis normam uiuendi absque ignorantie obstaculo salubriter nossent prebere. uigilanti ergo studio eamdem institutionis formam colligere studuerunt: in qua plenissime continetur qualiter et prelati uiuere, et subiectos regere, eisque ecclesiasticos sumptus administrare, et in Dei seruitio constringere, bene operantes quoque ad meliora prouocare, proteruos quosque et negligentes debeant corripere. Cum igitur huius institutionis formam coram memorato glorioso principe prolatam sacer conuentus laudibus extulisset, et ecclesiastica auctoritate fulcitam, laudeque dignam, ac sancte Ecclesie utillimam atque  proficuam consona uoce predicaret, nichilque in ea reprehensionis ab iis qui sanum sapiunt reperiri posse profiteretur, ab eodem uictoriosissimo principe, et ab omnibus qui aderant, Deo gratias acclamatum est. Nec immerito: quippe qui et occulta sua dispensatione, et gratissima inspiratione, prefatum principem, ut id fieri moneret, compuli, et ut ad effectum perduceretur, miserando adiuuit. Proinde omnium sententia statutum est, ab omnibus, qui in canonica professione Domino militant, hanc institutionis formam, tot ecclesiasticorum uirorum uigilanti studio congestam dignisque preconiis laudatam, iuxta uirium possibilitatem modis omnibus obseruandam: quatenus hanc, siue aliarum sanctarum Scripturarum documenta, sedula meditatione  perlegentes et prelati et subditi, uocatione qua uocati sunt, ope diuina adminiculati, infatigabiliter ambulent, et pro tam piissimo principe, qui ob lucrum animarum hoc sacrum et uenerabile concilium ad hanc formam congerendam et statuendam salutiferis admonitionibus excitauit, modernis futurisque temporibus Dei immensam clementiam iugiter exorent. Nam in altero libello idem sacer conuentus, eodem religiosissimo Augusto monente, quamdam institutionis formulam ex sanctorum Patrum dictis studiose excerpsit, et in unum breuiter satisque congruenter congessit, et sanctimonialibus canonice degentibus tenendam percensuit. In qua continetur quales eis abbatisse preferende sint, qualiter eisdem sanctimonialibus infra claustra monasterii  uiuendum, quid a prelatis stipendiorum dandum, quibus documentis et uirtutum instrumentis exornande sint: quatenus hac formula uiuendi inspecta, et Deo sibi adiutorium prebente, humiliter suscepta et efficaciter impleta, cum bonorum operum lampadibus uenienti sponso apparere, atque eius thalamum ingredi mereantur.





[FORMA INSTITUTIONIS CANONICORUM ET SANCTIMONIALIUM.*]



[a 1Kb] LIBER PRIMUS, QUI EST DE INSTITUTIONE CANONICORUM. 





INDEX CAPITUM LIBRI PRIMI.


    I. De tonsura clericorum.
    II. De ostiariis.
    III. De lectoribus.
    Iu. De exorcistis.
    u. De acolythis.
    uI. De subdiaconibus.
    uII. De diaconibus.
    uIII. De presbyteris.
    IX. De sacerdotibus.
    X. De episcopis.
    XI. De episcopis.
    XII. De pastoribus.
    XIII. De pastoribus, quales in ecclesia eligi debeant.
    XIu. De pastoribus, ut indigni atque imperiti ad pastorale magisterium accedere non presumant.
    Xu. De indignis prepositis.
    XuI. De indoctis prepositis.
    XuII. De his qui in regimine prodesse possunt, sed idem officium per quietem pro riam refugiunt.
    XuIII. De prepositis ecclesie
    XIX. Quod sacerdotes sancti contemplatiue uite fieri participes possunt.
    XX. De doctrina et exemplis prepositorum.
    XXI. De humilitate prepositorum.
    XXII. De humilitate prepositorum.
    XXIII. De doctrine discretione.
    XXIu. Qualiter prelati subiectos doceant, ac semetipsos discreta circumspectione preuideant.
    XXu. De doctorum silentio.
    XXuI. Quod nichil prosit sa erdoti etiamsi bene uiuat, si male uiuentes lacendo non arguat.
    XXuII. De pasteribus non recte gradientibus.
    XXuIII. De negligentia sacerdotis, qui doctrine sue contraria agendo, personam non potest implere doctorum.
    XXIX. De his qui bene docent et male uiuunt.
    XXX. De exemplis prauorum sacerdotum.
    XXXI. De prepositis carnalibus.
    XXXII. Luctuosa descriptio carnaliter uiuentium sacerdotum.
    XXXIII. De iracundis doctoribus.
    XXXIu. De zelo pastoralis officii erga subditos.
    XXXu. Quod sacerdotes nichil proprium habeant, et ecclesie facultates tanquam communes. Deo rationem reddituri suscipiant.
    XXXuI. De disciplina sacerdotum in his qui delinquunt.
    XXXuII. De collata episcopis potestate ligandi atque soluendi.
    XXXuIII. De episcopis qui pro ordinatione sacerdotii munera libenter accipiunt.
    XXXIX. De subintroductis mulieribus.
    XL. De clericis usuras accipientibus.
    XLI. De priuilegiis presbyterorum.
    XLII. De excommunicatis.
    XLIII. Quod non oporteat demigrare.
    XLIu. Non transmigrandum de ciuitate in ciuitatem.
    XLu. De his qui in ecclesiis in quibus prouecti sunt minime perdurarunt.
    XLuI. De fiectendo genu.
    XLuII. De damnatis et ministrare tentantibus.
    XLuIII. De clericis damnatis.
    XLIX. De peregrinorum susceptione.
    L. Quod non liceat clerico in duarum ciuitatum ecclesiis ministrare.
    LI. Quod non oporteat peregrinos clericos sine commendatitiis ministrare.
    LII. Quod sine litteris sacro ministerio seruientes proficisci non debeant.
    LIII. De clericis a communione submotis ab alio non recipiendis episcopo.
    LIu. Si quis excommunicatus ante sententiam communicare presumpserit, ipse in se damnationem protulit.
    Lu. De non sollicitandis clericis alienis.
    LuI. De his qui semel legerint in ecclesia, ab aliis non posse promoueri.
    LuII. Si qui clerici ab episcopis suis promoti contempserint, nec illic maneant unde recedere noluerunt.
    LuIII. Ut nullus alienum clericum sollicitare uel tenere presumat, suo episcopo non prebente consensum
    LIX. Ut in ecclesiis conuiuia minime celebrentur.
     LX. Quod nullus ecclesiasticorum in tabernis comedere debeat.
    LXI. De auaritia.
    LXII. Quod usuram non solum clerici exigere non debent, sed nec laici Christiani.
    LXIII. De his qui esum carnium in clero constituti diffugiunt.
    LXIu. De numero certo diaconorum.
    LXu. De his qui abominantur eos qui carnibus uescuntur.
    LXuI. De his qui in usus pauperum conferuntur.
    LXuII. De his qui pro uirginitate superbiunt.
    LXuIII. De his qui Dominico die ieiunant, tanquam nichil pre ceteris differente.
    LXIX. De his qui ecclesiastica ieiunia absque necessitate dissoluunt.
    LXX. De his qui se a perceptione sancte communionis auertunt, et qui excommunicatis per domos communicant.
    LXXI. De his qui ab alia parecia preter conscientiam episcoporum suorum in aliis commorantur.
    LXXII. De clericis uel laicis excommunicatis.
    LXXIII. De episcopis et clericis adeuntibus imperatorem.
    LXXIu. De damnatis episcopis aut clericis adeuntibus imperatorem.
    LXXu. Ut qui in sacrario seruiunt usuras non exigant.
    LXXuI. De his qui debeant in pulpito psallere
    LXXuII. De honore quem presbyteris diaconi, qui sub ipsis sunt, debeant exhibere.
    LXXuIII. Quod subdiaconi non debeant benedicere, uel benedictionem dare.
    LXXIX. De exorcistis qui non sunt ab episcopis ordinati.
    LXXX. In ecclesia prandia fieri non debere.
    LXXXI. Quod preter episcopi iussionem clericus proficisci non debeat.
    LXXXII. Ut ad sacrarium mulieres non intreant.
    LXXXIII. Non licere clericis ludicris interesse spectaculis.
    LXXXIu. Oblationes in domibus offerri non oportere
    LXXXu. De clericis et monachis non manentibus in suo proposito.
    LXXXuI. Quod non oporteat clericos habentes aduersus inuicem negotium proprium episcopum relinquere, et ad secularia iudicia conuolare.
    LXXXuII. Quod minime clericos transmigrare conueniat.
    LXXXuIII. Quod non liceat clericis post mortem sui episcopi bona eius diripere.
    LXXXIX. Si quis clericorum pauper promotus, in ordine postea habuerit aliquid, Ecclesie potestati subiiciat.
    XC. Ut clerici tabernas, nisi in peregrinis, non ingrediantur.
    XCI. Ut alienus clericus minime suscipiatur ab alio.
    XCII. Ut clericus nec suo, nec alieno nomine fenus exerceat.
    XCIII. Ut clerici nullas negotiationes inhonestas, et turpia lucra sectentur.
    XCIu. De uita clericorum.
    XCu. De institutione clericorum.
    XCuI. Ex epistola Hieronymi ad Rusticum.
    XCuII. Quid distet inter monachum et clericum.
    XCuIII. De uita clericorum.
    XCIX. De clericis.
    C. De regulis clericorum.
    CI. De gentibus clericorum.
    CII. Quales oporteat clericos esse.
    CIII. De subiectis bonis sub pastorali regimine constitutis.
    CIu. De subditis.
    Cu. De inuidis et proteruis subditis.
    CuI. Quod secundum sermonem prophete culpa sua pereant, qui sacerdotum increpationes peruersa uoluntate contemnunt.
    CuII. Cum quo damno anime sue ab ecclesia que pauperes pascit accipiunt illi qui sibi de suo sufficiunt.
    CuIII. Qui sint qui etiam cum profectu anime sue opibus sustentatur ecclesie.
    CIX. Quid facere debeant clerici, quorum infirmitas non potest sua contemnere.
     CX. Que sint uera gaudia, uel uere diuitie, et quid impedimenti afferant bona presentia amatoribus futurorum.
    CXI. Quomodo intelligatur quod dicit Apostolus, Qui in sacrario operantur, que de sacrario sunt edunt.
    CXII. De uita et moribus clericorum.
    CXIII. Item de uita et moribus clericorum.
    CXIu. Que precepta specialiter monachis, que generaliter ceteris conueniant Christianis.
    CXu. Quod canonica institutio, euangelica et apostolica auctoritate fulta, ceteris superemineat institutionibus.
    CXuI. Quid sint res ecclesie.
    CXuII. Quod diligenter munienda sint claustra canonicorum.
    CXuIII. Ut in congregandis canonicis modus discretionis sit tenendus.
    CXIX. De his qui in congregatione sibi commissa solummodo ex familia ecclesie clericos aggregant.
    CXX. Qui clerici in congregatione canonica constituti ecclesiastica accipere stipendia debeant.
    CXXI. Ut in congregatione canonica equaliter cibus et potus accipiatur.
    CXXII. De mensura cibi et potus.
    CXXIII. Quod a prelatis gemina pastio sit subditis impendenda.
    CXXIu. Ut canonicis sicut in ceteris, ita etiam in cultu uestium modum teneant discretionis.
    CXXu. Ut canonici cucullas manachorum non induant.
     CXXuI. Qua auctoritate hore canonice celebrentur, quas scire ac religiose obseruare canonicos oportet.
    CXXuII. De uespertinis.
    CXXuIII. De completis.
    CXXIX. De uigiliarum antiquitate.
    CXXX. De matutinis.
    CXXXI. Ut canonici horas canonicas religiose obseruent.
    CXXXII. Quod cantantibus et psallentibus Domino angelorum adsint presidia.
    CXXXIII. Quales ad legendum et cantandum in ecclesia constituendi sint.
    CXXXIu. Qui modus sit correptionis.
    CXXXu. Ut erga pueros, qui nutriuntur, uel erudiuntur in congregatione canonica, instantissima sit adhibenda custodia.
    CXXXuI. Ut omnes canonici ad completorium ueniant.
    CXXXuII. De cantoribus.
    CXXXuIII. Quales uice prelatorum in congregatione canonica fungi debeant.
    CXXXIX. De prepositis.
    CXL. Qualis sit cellararius constituendus.
    CXLI. Cui committi debeant stipendia pauperum.
    CXLII. De infirmorum ac senum cura fratrum.
    CXLIII. Qualiter porta canonicorum custodiatur.
    CXLIu. Ut claustra canonicorum diligenter custodiantur.
    CXLu. Epilogus breuiter digestus.





CAPUT PRIMUM.


 Tonsure ecclesiastice usus a Nazareis, nisi fallor, exortus est. Qui prius crine seruato, denuo [diuturno] post magnam uite continentiam deuotione completa caput radebant, et capillos in igne sacrificii ponere iubebantur, scilicet ut perfectionem deuotionis sue Domino consecrarent. Huius ergo exempli usus ab apostolis introductus est, ut hi qui in diuinis cultibus mancipati Domino consecrantur, quasi Nazarei, id est sancti Dei [Deest Dei], crine preciso innouentur. Hoc quippe et Ezechieli prophete iubetur, dicente Domino: Tu fili hominis, sume tibi gladium acutum, et duces per caput tuum et barbam . uidelicet quia et ipse sacerdotali genere  Deo in ministerium sanctificationis deseruiebat. Hoc et Nazareos illos, Priscillam et Aquilam, in Actibus apostolorum primum fecisse legimus: Paulum quoque apostolum, et quosdam discipulorum Christi, qui in huiusmodi cultu [Deest cultu] mirandi exstiterunt . Est autem in clericis tonsura signum quoddam, quod in corpore figuratur, sed in animo agitur, scilicet, ut hoc signo in religione uitia resecentur, et criminibus carnis nostre, quasi crinibus exuamur, atque inde innouatis sensibus ut comis rudibus enitescamus, exspoliantes nos, iuxta Apostolum, ueterem hominem cum actibus suis , et induentes nouum, qui renouatur in agnitione Dei . Quam renouationem  in mente oportet fieri, sed in capite demonstrari,  ubi ipsa mens noscitur habitare. Quod uero detonso capite superius, inferius circuli corona relinquitur, sacerdotium regnumque ecclesie in eis existimo figurari. Tiara enim apud ueteres constituebatur in capite sacerdotum. Hec ex bysso confecta [confecto] rotunda erat, quasi sphera media, et hoc significatur in parte capiti [capitis] tonsa. Corona autem latitudo aurei est circuli, que regum capita cingit. Utrumque itaque signum in capite clericorum exprimitur, ut impleatur etiam corporis quadam similitudine quod scriptum est, Petro apostolo perdocente: uos estis genus electum, regale sacerdotium . Queritur autem cur sicut apud [Deest apud] antiquos Nazareos, non ante coma nutritur, et sic tondetur. Sed qui exquirunt, aduertant  quid sit inter illud propheticum uelamentum, et hanc Euangelii reuelationem, de qua dicit Apostolus: Cum transieris ad Christum, auferetur uelamen . Quod autem significabat uelamen interpositum inter faciem Mosis et aspectum populi Isrel, hoc significabat illis temporibus etiam coma sanctorum. Nam et Apostolus comam pro uelamento esse dicit . Proinde iam non oportet ut uelentur crinibus capita eorum qui Domino consecrantur, sed tantum ut reuelentur: quia quod erat occultum in sacramento prophetie, iam in Euangelio declaratum est.



CAPUT II.

 Ostiarii [Item Isidori de Ostiariis.  Ostiarii] sunt, qui in ueteri Testamento ianitores  templi uocabantur, qui preerant portis Ierusalem, quique [quippe] ordinati per uices suas omnia interiora templi uel exteriora [Deest uel exteriora] custodiebant. Hi denique [Iidemque inter] inter sanctum et iniquum discernentes, eos tantum in ecclesia qui sunt fideles recipiunt. Intrare enim templum nisi per hos non possumus. Habent enim potestatem tam bonos recipiendi quam reiiciendi indignos.



CAPUT III.

 Lectorum [Item Isidori de lectoribus, Lectorum] ordo formam et initium a prophetis. Sunt igitur lectores, qui uerbum Dei predicant, quibus dicitur: Clama, ne cesses: quasi tuba exalta uocem tuam . Isti quippe dum ordinantur,  primum de eorum conuersatione episcopus uerbum facit ad populum. Deinde coram plebe tradit eis codicem apicum diuinorum, ad uerbum Dei annuntiandum. Qui autem ad huiusmodi prouehitur gradum, iste erit doctrina et libris imbutus, sensuumque ac uerborum scientia perornatus: ita ut distinctionibus sententiarum intelligat ubi finiatur iunctura, ubi adhuc pendeat oratio, ubi sententia extrema claudatur. Sicque expeditus uim pronuntiationis tenebit, ut ad intellectum omnium mentes sensumque promoueat, discendo [discernendo] genera pronuntiationum, atque exprimendo proprios sententiarum affectus: modo indicantis uoce, modo dolentis, modo increpantis, modo exhortantis, siue his similia, secundum genus proprie pronuntiationis,  in quo magis illa ambigua sententiarum adhibenda cognitio est. Multa enim in Scripturis sunt, que nisi proprio modo pronuntientur, in contrariam recidunt sententiam, sicuti est: Quis accusabit aduersus electos Dei? Deus qui iustificat ? Quodque si confirmatiue non seruato genere pronuntiationis sue dicatur, magna peruersitas oritur. Sic ergo pronuntiandum est, ac diceret: Deusne qui iustificat? subauditur, Non. Necesse est ergo in tantis rebus scientie ingenium, quo proprie singula conuenienterque pronuntientur. Propterea et accentuum uim oportet lectorem scire, ut nouerit in qua syllaba uox protendatur pronuntiantis. Plerumque enim imperiti lectores in uerborum accentibus errant, et solent irridere nos imperitie hi qui uidentur  habere [hanc habere] notitiam, detrahentes, et iurantes penitus nos nescire quod dicimus. Porro uox lectoris simplex erit et clara, ad omne pronuntiationis genus accommodata, plena succo uirili, agrestem et subrusticum effugiens sonum, non humilis, nec adeo sublimis, non fracta, non tenera, nichilque femineum sonans, neque cum motu corporis, sed tantum cum grauitatis specie.  Auribus enim et cordi consulere debet lector, non oculis: ne potius ex seipso exspectatores magis quam auditores faciat. uetus opinio est, lectores pronuntiandi causa precipuam curam uocis habuisse, ut exaudiri in tumultu possit. Unde et dudum lectores precones uel proclamatores uocabantur.



CAPUT Iu.


In ordine [Item Isidori de exorcistis. In ordine] et ministerio Ecclesie decet esse exorcistas secundum officia que in templo Salomonis erant disposita; queque posterius sunt ab Esdra dispertita. Et inuenimus eos quos scilicet [Deest scilicet] Esdras actores memorat templi, nunc [eos nunc] esse exorcistas in ecclesia Dei. Fuerunt enim sub Esdra actores templi, seruorum Salomonis filii, qui actum templi totius sub cura sua haberent, ac [aut] sacris oblationibus deseruirent. Et cum fuissent ex ordine et ministerio templi, longe fuerunt officio [ab officio] altaris Dei: quia nec psalmistis, nec ostiariis, nec sacrorum seruis attingere licebat ad munera altaris, nisi tantummodo leuitis. Quid ergo est? Nullam  aliam curam habebant actores templi, nisi ad sartatecta facienda, ut [aut] quecunque fuissent uexata in edificio [edificatione] templi, aut delapsa, per eosdem actores de thesauris Dominicis reficerentur atque excolerentur. Ergo actores templi, exorciste sunt in populo Dei. Quomodo enim actor prudens et bonus scit quis sit domini sui census et omnis substantie modus, et redigit apud se totius possessionis instrumenta originaria: sic et exorcista redigit in suam diligentiam totius regni Domini secreta, ut memorie mandet de scripturarum sacramentis, unde exerceat [Ms. add., scilicet] donum, quod illi est a Spiritu sancto concessum, secundum Apostoli preconium. Exorcistas enim memorat Apostolus, cum  dicit: Nunquid omnes donationes habent sanationum ? Hi enim cum ordinantur, sicut ait canon , accipiunt de manu episcopi libellum, in quo scripti sunt exorcismi, accipientes potestatem imponendi manus super energumenos, siue catechumenos, siue baptizatos [Deest siue baptizatos].



CAPUT u.

 Acolythi [Item Isidori de acolythis. Acolythi] Grece, Latine ceroferarii dicuntur a deportandis cereis, quando legendum est Euangelium, aut sacrificium offerendum. Tunc enim accenduntur luminaria ab eis, et deportantur, non ad fugandas tenebras, dum sol eo tempore rutilet, sed ad signum letitie demonstrandum: ut sub typo  luminis corporalis, illa lux ostendatur, de qua in Euangelio legitur: Erat lux uera que illuminat omnem hominem uenientem in hunc mundum .



CAPUT uI.

 Subdiaconi [Item Isidori de subdiaconis. Subdiaconi], qui apud Grecos hypodiaconi uocantur, in Esdra inueniuntur, appellanturque ibi Nathinei, id est, in humilitate Domino seruientes . Ex eorum ordine fuit ille Nathanel, qui in euangelio Ioannis diuina proditione commonitus, Saluatorem meruit confiteri. Quique etiam ad primum diuinitatis indicium fidelis enituit, protestante [prestante] Domino ac dicente: Ecce uere Isrelita, in quo dolus non est . Denique  isti oblationes in templo Domini suscipiunt a populis. Isti obediunt officiis leuitarum. Isti quoque uasa corporis et sanguinis Christi diaconibus ad altaria Domini offerunt . De quibus quidem placuit patribus, ut quia sacra mysteria [Forte uerius, ministeria. H.] contrectant, casti et continentes sint ab uxoribus, et ab omni carnali immunditia liberi, iuxta quod illis propheta dicente iubetur: Mundamini qui fertis uasa Domini . Hi igitur cum ordinantur, sicut sacerdotes et leuite, manus impositionem non suscipiunt: sed patenam tantum et calicem de manu episcopi, et archidiacono scyphum aque cum aqua manili et manutergium accipiunt.



CAPUT uII.

  Diaconorum [Item Isidori de diaconis. Diaconorum] ordo a tribu Leui accepit exordium. Precepit enim Dominus Mosi, ut post ordinationem Aaron sacerdotis et filiorum eius, rursus Leui tribus in Diuini cultus ministerio ordinarentur et consecrarentur Domino pro omnibus primogenitis, et seruirent pro Isrel coram Aaron, et filiis eius, in tabernaculo Dei, excubantes in templo die ac nocte. Ipsique gestarent arcam et tabernaculum et omnia uasa eius, et in circuitu tabernaculi castra ipsi rursus [Deest rursus] constituerent, et in promouendo tabernaculo ipsi deponerent, rursus ipsi componerent. A uiginti quinque annis, et supra, in tabernaculo seruire ipsis mandatum est. Quam Regulam sancti Patres et in Nouo Testamento constituerunt.  In Euangelio autem primordia eorum, et in Actibus Apostolorum [discipulorum] ita leguntur: Conuocantes autem duodecim apostoli multitudinem discipulorum, dixerunt: Non est equum [Non placet] nos relinquere uerbum Dei, et ministrare mensis. Quid ergo est, fratres? Considerate ex uobis uiros boni testimonii septem, plenos spiritu sapientie, quos constituamus in hanc rem. Nos uero orationi et ministerio sermonis instantes erimus. Et placuit sermo coram omni multitudine. Et elegerunt statim Stephanum uirum plenum fide et Spiritu sancto, Philippum, Prochorum, et Nicanorem, et Timonem [Timotheum], et Parmenam, et Nicolaum aduenam Antiochenum. Hi steterunt ante apostolos. Et cum orassent, imposuerunt illis manus. uerbumque Dei crescebat, et  multiplicabatur numerus credentium . Exhinc iam decreuerunt apostoli, apostolorumque [uel apostolorum] successores, per omnes ecclesias septem diaconos ordinandos esse [Deest ordinandos esse], qui sublimiori gradu ceteris proxime [prelati proxime] circa aram Christi, quasi columne altaris assisterent, et non sine aliquo septenarii numeri mysterio. Hi sunt enim, quos in Apocalypsi legimus, septem angeli tubis canentes . Hi sunt septem candelebra aurea, hi uoces tonitruorum. Ipsi enim clara uoce in modum preconis admonent cunctos, siue in orando, siue in flectendis genibus, siue in psallendo, siue in lectionibus audiendis. Ipsi etiam, ut aures habeamus ad Dominum, clamant.  Ipsi quoque euangelizant. Sine ipsis sacerdos nomen habet, officium non habet. Nam sicut in sacerdotio consecratio, ita et in ministro dispensatio sacramenti est. Ille orare, hic psallere mandat. Ille oblata sanctificat, hic sanctificata dispensat. Ipsis etiam sacerdotibus propter presumptionem non licet de mensa Domini tollere calicem, nisi eis traditus fuerit a diacono. Leuite inferunt oblationes in altaria; leuite mensam Domini componunt; leuite operiunt arcam testamenti. Non enim omnes uident alta mysteriorum que operiuntur a leuitis, ne uideant quii uidere non debent, et sumant qui seruare non possunt. Qui propterea altari albis induti assistunt, ut celestem uitam habeant, candidique ad hostias et immaculati accedant, mundi scilicet corpore, et incorrupti  pudore. Tales enim decet Dominum habere ministros, qui nullo carnis corrumpantur contagio, sed potius eminenti castitate [eminentia castitatis] splendeant. Quales autem diaconi ordinentur, Paulus apostolus plenissime scribit ad Timotheum. Nam cum premisisset de sacerdotum electione, continuo subiunxit: Diaconi similiter irreprehensibiles , hoc est, sine macula sicut episcopi. Pudici utique, id est, a libidine continentes. Non bilingues, scilicet ne conturbent pacem habentes. Non multo uino dediti: quia ubi ebrietas, ibi libido dominatur et furor. Non turpe lucrum sectantes, ne de celesti ministerio [mysterio] lucra terrena sectentur. Est quippe [quoque] et turpis lucri appetitio, plus de presentibus quam de futuris cogitare. Post hec  subiecit: Hi autem probentur primum, et sic ministrent, nullum crimen habentes. Hi utique sicut episcopi, ante ordinationem probari debent, si digni sint, et sic postea ministrare.



CAPUT uIII.

 Presbyterorum [Item Isidori de presbyteris. Presbyterorum] ordo exordium sumpsit  a filiis Aaron. Qui enim sacerdotes uocabantur in ueteri Testamento, hi sunt qui nunc uocantur presbyteri. Et qui nuncupabantur principes sacerdotum, nunc episcopi nominantur: presbyteri autem interpretantur seniores, quia seniores etate Greci presbyteros uocant. His enim, sicut episcopis, dispensatio mysteriorum Dei commissa est. Presunt enim Ecclesie Christi, et in confectione diuini corporis  et sanguinis consortes cum episcopis sunt. Similiter et in doctrina populorum [apostolorum], et in officio predicandi, sed solum propter [ac solum preter] auctoritatem summi sacerdotii, clericorum ordinatio et consecratio reseruata est, ne a multis disciplina Ecclesie uindicata concordiam solueret, scandala generaret. Nam Paulus apostolus eosdem presbyteros, ut uere sacerdotes, sub [ut ueteres sub] nomine episcoporum ita asseuerat, loquens ad Titum: Huius, inquit, rei gratia reliqui te Crete, ut ea que desunt corrigas, et constituas per ciuitates presbyteros, quemadmodum ego tibi disposui. Si quis sine crimine est, unius uxoris uir, filios habens fideles, non in accusatione luxurie, aut non subditos. Oportet enim  episcopum sine crimine esse . Qua sententia ostendit, etiam presbyteros sub episcoporum nomine taxari. Unde et ad Timotheum de ordinatione episcopi et diaconi scribens, de presbyteris omnino tacuit, quia eos in episcoporum nomine comprehendit . Secundus enim primo coniunctus est gradus, sicut et ad Philippenses episcopis et diaconibus scribit, cum una ciuitas plures episcopos habere non possit , et in Actibus apostolorum presbyteros Ecclesie, iturus Hierosolymam, congregauit, quibus inter cetera ait: uidete gregem in quo uos Spiritus sanctus episcopos ordinauit . Unde etiam tales in Ecclesia presbyteros constituendos esse, sicut episcopos, et Apostolus ad Titum loquitur, et canones ipsi testantur. Presbyteros  autem merito et sapientia dici, non etate . Nam et Moysi precipitur, ut eligat presbyteros. Unde et in Prouerbiis dicitur: Gloria senum canities . Que est hec canities? Haud dubium quin sapientia, de qua scriptum est: Canities hominum prudentia est . Cumque nongentos et amplius annos ab Adam usque ad Abraham uixisse homines legerimus, nullus alius primus [Deest primus] appellatus est presbyter, id est senior, nisi Abraham, qui multo paucioribus annis uixisse conuincitur. Non ergo propter decrepitam senectutem, sed propter sapientiam, presbyteri nominantur. Quod si ita est, mirum cur insipientes constituantur [constituuntur.]



CAPUT IX.

  ueniamus [Item Isidori de sacerdotibus. ueniamus] ergo nunc ad sacratissimos ordines, et singulariter demonstremus quod est sacerdotii fundamentum, uel quo auctore pontificalis ordo adoleuit in seculo. Initium quidem sacerdotii Aaron fuit, quanquam et Melchisedec prior obtulerit sacrificium, et post hunc Abraham, Isaac et Iacob. Sed isti spontanea uoluntate, non sacerdotali auctoritate, ista fecerunt. Ceterum Aaron primus in lege sacerdotale nomen accepit, primusque stola [pontificali stola] indutus uictimas obtulit, iubente Domino ac loquente ad Moysem : Accipe, inquit, Aaron et filios eius, et applicabis ad ostium tabernaculi testimonii. Cumque laueris patrem cum filiis aqua, indues Aaron uestimentis suis, id est, linea et tunica,  et superhumerali, et rationali, quod constringes balteo, et pones [pone super] tiaram, et oleum unctionis fundes super caput eius, atque hoc ritu consecrabitur. Filios quoque illius applicabis, et indues tunicis lineis, cingesque balteo, Aaron scilicet et liberos eius, et impones eis mitras, eruntque sacerdotes mei religione perpetua. Quo loco contemplari oportet, Aaron summum sacerdotem, id est, episcopum fuisse, et [nam] filios eius, presbyterorum figuram premonstrasse. Fuerunt enim filii Aaron et ipsi sacerdotes, quibus merito astare debuissent leuite, sicut summo sacerdoti. Sed hoc fuit inter Aaron summum sacerdotem et inter  filios eiusdem Aaron, qui et ipsi erant sacerdotes: quod Aaron super tunicam accipiebat poderem, stolam sanctam, et coronam auream, mitram et zonam auream, et superhumerale, et cetera que supra memorata sunt. Filii autem Aaron, super tunicas lineas cincti tantummodo et tiarati astabant sacrificio Dei. Sed forsitan queritur et hoc, cuius figuram faciebat Moyses? Si enim filii Aaron presbyterorum figuram faciebant, et Aaron summi sacerdotis, id est episcopi, Moyses cuius? Indubitanter Christi, et uere per omnia Christi: quoniam fuit similitudo mediatoris Dei, qui est inter Deum et hominem, iehsu Christus, qui est uerus dux populorum, uerus princeps sacerdotum, et dominus pontificum, cui est honor et gloria in secula seculorum. Amen.

 Hactenus de primordiis sacerdotalibus in ueteri Testamento: in Nouo autem Testamento, post Christum, sacerdotalis ordo a Petro cepit. Ipsi enim primum datus est pontificatus in Ecclesia Christi. Sic enim loquitur ad eum Dominus: Tu es, inquit, Petrus, et super hanc petram edificabo Ecclesiam meam, et porte inferi non preualebunt aduersus eam: et tibi dabo claues regni celorum . Hic ergo ligandi soluendique potestatem primus accepit, primusque ad fidem populum uirtute sue predicationis adduxit. Siquidem et ceteri apostoli cum Petro par consortium [pari consortio] honoris et potestatis acceperunt. Qui etiam in toto orbe dispersi, Euangelium predicauerunt; quibusque decedentibus successerunt episcopi, qui sunt constituti per totum  mundum in sedibus apostolorum. Qui non iam ex genere carnis et sanguinis eliguntur, sicut primum secundum ordinem Aaron, sed pro uniuscuiusque merito, quod in eum gratia diuina contulerit. Sicut etiam ad Heli Dominus prenuntiauit, dicens: Hec dicit Dominus Deus Isrel: Dixi, domus tua et domus patris permanebunt coram me usque in eternum. Et nunc hec dicit Dominus: Nequaquam, sed glorificantes me glorificabo: Qui me spernit, spernetur . Quatuor enim sunt genera apostolorum. Unum a Deo tantum, ut Moyses. Alterum per hominem et Deum, ut Iosue. Tertium tantum per hominem, sicut his temporibus multi fauore populi et potestatum in sacerdotium subrogantur. Quartum autem genus ex se est, sicut pseudoprophetarum et  pseudoapostolorum. Quid est autem nomen apostolorum? Apostoli in Latina lingua missi interpretantur, quia ipsos misit Dominus euangelizare ad illuminationem omnium populorum. Episcopus autem, ut quidam prudentium ait, nomen est operis, non honoris. Grecum est enim, atque inde ductum uocabulum, quod ille qui preficitur [superefficitur], superintendit, curam scilicet subditorum gerens . [a 1Kb] quippe, super, autem, intentio est: ergo episcopum Latine superintendentem possumus dicere: ut intelligat non se esse episcopum, qui non prodesse, sed preesse  dilexerit. Quod uero per manus impositionem a precessoribus Dei sacerdotibus episcopi ordinantur, antiqua est institutio. Isaac autem patriarcha sanctus ponens manum suam super caput Iacob, benedixit ei . Similiter et Iacob filiis suis benedictionem dedit . Sed et Moyses super caput Iosue manum suam imponens, dedit ei spiritum uirtutis et ducatus in populo Isrel. Sic et superimpletor legis et prophetarum Dominus noster iehsu Christus per manus impositionem apostolos benedixit, sicut in Euangelio Luce scriptum est: Et perduxit illos trans Bethaniam: et eleuauit manus suas, et benedixit eos. Factumque est cum benedixisset illis, discessit ab eis: et ipsi reuersi sunt in Ierusalem cum gaudio magno . Et in Actibus apostolorum,  ex precepto sancti Spiritus, Paulo et Barnabe ab [Deest ab] apostolis manus imposita est in episcopatum, et sic missi sunt ad euangelizandum . Quod autem a triginta annis sacerdos efficitur, ab etate scilicet Christi sumptum est, ex qua idem orsus est predicare. Hec enim etas profectu iam non indiget paruulorum, sed perfectionis ui plena est, et robusta, et ad omne discipline ac magisterii exercitium preparata. Quod uero unius uirginalis matrimonii sint qui eliguntur in ordine pontificatus, et in ueteri lege mandatum est, et plenius scribit Apostolus dicens: Unius uxoris uirum . Sacerdotem querit Ecclesia, aut de monogamia ordinatum, aut de uirginitate sanctum. [a 1Kb] Digamus enim haud fertur agere sacerdotium. Porro quod  episcopis non ab uno, sed a cunctis prouincialibus episcopis ordinatur, ideo institutum est, ne aliquid contra fidem Ecclesie unius tyrannica auctoritas moliretur. Propterea ab omnibus conuenientibus constituitur, ac non minus, quam a tribus presentibus, ceteris tamen consentientibus testimonio litterarum. Huic autem, dum consecratur, datur baculus, ut eius indicio subditam plebem uel regat, uel corrigat, uel infirmitates infirmorum sustineat. Datur et annulus, propter signum pontificalis honoris, uel signaculum secretorum. Nam multa sunt, que carnalium minusque intelligentium sensibus [mentibus] occultantes sacerdotes, quasi sub signaculo condunt, ne indignis quibusque sacramenta Dei aperiantur. Iam uero quod seculares uiri nequaquam ad ministerium Ecclesie  assumantur, eadem auctoritas apostolica docet et dicit: Manus cito nemini imposueris . Et iterum: Non neophytum , ne in superbiam elatus, putet se non tam ministerium humilitatis quam administrationem secularis potestatis adeptum; et in condemnationem superbie, sicut diabolus, per iactantiam deiiciatur. Quomodo enim ualebit secularis homo sacerdotii magisterium adimplere, cuius nec officium tenuit, nec disciplinam cognouit? aut quid docere poterit, cum ipse non didicerit? Nunc uero sepe cernimus plurimos ordinationem talibus facere: nec eligunt qui Ecclesie  prosint, sed quos uel ipsi amant, uel quorum sunt obsequiis deliniti, uel pro quibus maiorum quispiam rogauerit; et ut deteriora dicam, qui ut ordinarentur, muneribus impetrarunt. Taceo de reliquis. Alii successores filios uel parentes faciunt, et conantur posteris presulatus relinquere dignitatem, cum hoc nec Moyses amicus Dei facere potuit, sed Iosue de alia tribu elegit, ut sciremus principatum in populo non sanguine defendendum esse, sed uite meritis . Interdum autem et iuxta meritum plebium eliguntur persone rectorum: unde nouerint populi sui fuisse meriti, regimen peruersi suscepisse pontificis. Quod autem is, qui post baptismum aliquo mortali peccato corruptus, ad sacerdotium non prouehatur, lex ipsa testatur. Moyses enim in lege precepit  sacerdotibus, ne aliquod uitiatum [pecus] ad aram Dei offerant ; quod ipsum postea offerentibus sacerdotibus Isrel per Malachiam improperauit Deus, dicens: uos sacerdotes qui polluistis nomen meum, et dixistis: In quo polluimus eum? Offerentes super altare meum panem pollutum, et offerebatis cecum et languidum . Unde et in Numeris uitula rufa, cuius cinis expiatio est populi, non aliter iubetur offerri ad altare Domini, nisi que terrena opera non fecerit, iugumque delicti non traxerit, nec uinculis peccatorum fuerit alligata . Sed quid plura subiiciamus? Si enim is, qui in episcopatu uel presbyterio positus, mortale aliquod peccatum admiserit, retrahitur: quanto magis ante ordinationem repudiari peccator inuentus  debet, ut non ordinetur? [si peccator inuentus est, non ordinetur.] Quapropter quia lex peccatores a sacerdotio remouet, consideret se unusquisque: et sciens quia potenter [potentes potenter] tormenta patientur, retrahat se ab hoc non tam honore quam onere, et aliorum qui digni sunt, locum non ambiat occupare. Qui enim in erudiendis atque instruendis de uirtute populis preerit, necesse est ut in [Deest in] omnibus sanctus sit, et in nullo reprehensibilis habeatur. Qui enim alium de peccatis arguit, ipse a peccato debet esse alienus. Nam qua fronte subiectos arguere poterit, cum illi statim possit correptus ingerere? Ante doce te que recta sunt, episcope. Quapropter qui negligit recta facere, desinat  recta docere. Prius quippe semetipsum corrigere debet, qui alios ad bene uiuendum monere studet, ita ut in omnibus semetipsum formam uiuendi prebeat, cunctosque ad bonum opus et doctrina et opere prouocet. Cui etiam scientia Scripturarum necessaria est: quia si episcopi tantum sit sancta uita, sibi soli potest prodesse sic uiuens. Porro si et doctrina fuerit eruditus, potest ceteros quosque instruere, et docere suos, et aduersarios repercutere. Qui nisi refutati fuerint atque conuicti, facile possunt simplicium corda peruertere. Huius autem sermo debet esse purus, simplex et apertus, plenus grauitate et honestate, plenus suauitate et gratia, tractans de mysterio  legis, de doctrina fidei, de uirtute continentie, de disciplina iustitie: unumquemque diuersa admonens exhortatione, iuxta professionem [professionis] morumque qualitatem: uidelicet ut pernoscat, quid, cui, quando, uel quomodo proferat. Cuius pre ceteris speciale officium est, Scripturas legere, percurrere canones, exempla sanctorum imitari. uigiliis, ieiuniis, orationibus incumbere: cum fratribus habere pacem, nec quemquam ex membris suis discerpere. Nullum damnare, nisi comprobatum: nullum excommunicare, nisi discussum. Quique ita humilitate pariter et auctoritate prestabit, ut nec per nimiam humilitatem suam, subditorum uitia conualescere faciat; nec per immoderatam auctoritatem seueritatis potestatem exerceat: sed tanto cautius  erga sibi commissos agat, quanto durius a Christo iudicari formidat. Tenebit quoque illam supereminentem donis omnibus caritatem, sine qua omnis uirtus nichil est. Custos enim sanctitatis, caritas est: locus autem huius custodis, humilitas est. Habebit etiam inter hec omnia et castitatis eminentiam, ita ut mens Christi corpus confectura, ab omni inquinamento carnis sit munda et libera. Inter hec oportet eum sollicita dispensatione curam pauperum gerere, esurientes pascere, uestire nudos, susscipere peregrinos, captiuos redimere, uiduas ac pupillos tueri, peruigilem in cunctis exhibere curam prouidentia et distributione discreta. In quo etiam et hospitalitas ita erit precipua, ut omnes cum benignitate et caritate suscipiat. Si enim omnes fideles  illud euangelicum audire desiderant, Hospes fui, et suscepistis me , quanto magis episcopus, cuius diuersorium cunctorum debet esse receptaculum? Laicus enim unum aut duos suscipiens, implebit hospitalitatis officium: episcopus si omnes non receperit, inhumanus est. In negotiis autem secularibus dirimendis, oportet eum causam merito discernere, non gratia. Neque enim sic debet episcopus suscipere potentem, ut contristet contra iustitiam pauperem: neque pro paupere, auferre iustitiam a potente. Non defendat improbum, nec sancta indigno committenda arbitretur: neque arguat aut impugnet, cuius crimen non reprehendit. Erit quoque illi etiam iuxta Apostolum mansuetudo, patientia, sobrietas, moderatio, abstinentia, siue pudicitia,  ut non solum ab opere immundo se abstineat, sed etiam ab oculi, oris, et cogitationis errore. Ita ut dum nullum in se uitium regnare permittit, impetrare apud Deum ueniam pro subditorum facinoribus ualeat. Qui enim ista sectauerit, et Dei minister utilis erit, et perfectum sacerdotium consummabit.



CAPUT X.

 Huius rei [Excerptum B. Hieronymi ex Epistola ad Titum. Huius rei,] gratia reliqui te Crete, ut ea que desunt corrigas . Reliquit Titum discipulum Crete, ut rudimenta nascentis Ecclesie confirmaret, et si quid uidebatur deesse, corrigeret: ipse pergens ad alias nationes, ut rursum in eis Christi iaceret fundamentum.  Quod autem ait, ut ea que desunt corrigas [deerant corrigeres, et sic ubique], ostendit necdum eos ad plenam uenisse scientiam ueritatis: et licet ab apostolo correcti fuerint, tamen adhuc indigere correctione. Et constituas per ciuitates presbyteros, sicut et ego tibi disposui. Diligenter Apostoli attendamus uerba, dicentis: Ut constituas per ciuitates presbyteros, sicut et ego tibi disposui. Qui qualis presbyter debeat ordinari, in consequentibus disserens, hoc ait: Si quis sine crimine est, unius uxoris uir, etc. Postea intulit: Oportet enim episcopum sine crimine esse, tanquam Dei dispensatorem. Idem ergo est presbyter, qui [et] episcopus. Et antequam diaboli instinctu studia et schismata [deest schismata] in religione fierent, ac diceretur in populis,  Ego sum Pauli, ego Apollo, ego autem Cephe, communi presbyterorum consilio Ecclesie gubernabantur. Postquam uero unusquisque eos quos baptizauerat, putabat suos, non Christi, in toto orbe decretum est, ut unus de presbyteris electus superponeretur ceteris, ad quem omnis cura Ecclesie pertineret, ut schismatum semina tollerentur. Putat aliquis, non Scripturarum, sed nostram esse sententiam, episcopum et presbyterum unum esse, et aliud etatis, aliud esse nomen officii? Relegat Apostoli ad Philippenses uerba, dicentis: Paulus et Timotheus serui Christi Iesu, omnibus sanctis in Christo Iesu, qui sunt Philippis, cum episcopis et diaconibus, gratia uobis et pax, et reliqua . Philippi una est urbs Macedonie. Et certe in una ciuitate  plures, ut nunc putatur, episcopi esse non poterant. Sed quia eosdem episcopos illo in tempore quos presbyteros appellabant, propterea indifferenter de episcopis, quasi de presbyteris est locutus. Adhuc alicui hoc uideatur ambiguum, nisi altero testimonio comprobetur. In Actibus apostolorum scriptum est, quod cum uenisset apostolus Paulus Miletum, miserit Ephesum, et conuocauerit presbyteros eiusdem ecclesie, quibus postea inter cetera sit locutus: Attendite uobis et uniuerso gregi, in quo uos posuit Spiritus sanctus episcopos pascere ecclesiam Domini, quam acquisiuit per sanguinem suum . Et hic diligentius obseruate, quomodo unius ciuitatis Ephesi presbyteros uocans, postea eosdem episcopos dixerit. uideamus igitur qualis presbyter, siue episcopus  ordinandus sit: Si quis est sine crimine, unius uxoris uir, filios habens fideles, non in accusatione luxurie, aut non subditos. Oportet enim episcopum sine crimine esse tanquam Dei dispensatorem. Non proteruum, non iracundum, non uinolentum, non percussorem, non turpis lucri appetitorem . Primum itaque sine crimine sit, quod puto alio uerbo ad Timotheum, irreprehensibilem nominatum. Non qui eo tantum tempore, quo ordinandus est, sine ullo sit crimine, et preteritas maculas noua conuersatione deleuerit: sed ex eo tempore, quo in Christo renatus est, nulla peccati conscientia mordeatur. Quomodo enim potest preses Ecclesie auferre malum de medio eius, qui in delictum simile  corruerit? aut qua libertate corripere peccantem, cum tacitus sibi ipse respondeat eadem se admisisse que corripit? Primum itaque dicendum est, quod tam sanctum sit nomen sacerdotii, ut nobis etiam ea que extra nos sunt posita, reputentur: non quod propter uitia nostra episcopi non fiamus, sed quod propter filiorum incontinentiam ab hoc gradu arcendi simus. Qua enim libertate possumus alienos filios corripere, et docere que recta sunt, cum nobis statim possit, qui fuerit correptus, ingerere, Ante doce filios tuos? Aut qua fronte extraneum corripio fornicantem, cum mihi conscientia mea ipsa respondeat, Exhereda ergo filium fornicantem, abiice filios tuos uitiis seruientes? Cum autem nequam [Deest nequam] filius in  una tecum conuiuatur [Al., communicat] domo, tu audes [tu addis] de alterius oculo festucam detrahere, in tuo trabem non uidens? Non itaque iustus polluitur ex uitiis filiorum, sed libertas ab apostolo ecclesie principi reseruatur, ut talis fiat, qui non timeat propter uitia liberorum extraneos reprehendere. Oportet enim episcopum sine crimine esse, tanquam Dei dispensatorem. Queritur ergo inter dispensatores, ut fidelis quis inueniatur: et non comedens et bibens cum ebriosis, percutiat seruos et ancillas, sed incertum Domini exspectet aduentum, et det conseruis in tempore cibaria. Inter uillicum autem et familiam hec sola distantia est, quod conseruus prepositus est, conseruis suis. Sciat itaque episcopus et presbyter, sibi populum  esse conseruum, non seruum. Cetera que sequuntur, in nobis posita sunt. Non proteruum, id est, non tumentem et placentem sibi quod episcopus sit: sed quasi bonum uillicum, id [est] requirentem quod pluribus prosit. Non iracundum. Iracundus est, qui semper irascitur, et ad leuem responsionis auram atque peccati, quasi a uento folium commouetur. Neque uero qui aliquando irascitur, iracundus est: sed ille dicitur iracundus, qui crebro hac passione superatur. Prohibet quoque episcopum esse uinolentum, ne uel sensu occupato exaltet risum contra grauitatis [ueritatis] decorem, et labiis dissolutis cachinnet: uel si paululum tristis cuiusdam rei fuerit recordatus inter pocula, in singultus prorumpat et lacrymas. Longum est ire per singula,  et insanias, quas ebrietas suggerit, explicare. Post uinolentiam etiam hoc precepit, ne percussor sit. Quod quidem, et simpliciter intellectum, edificat audientem, ne facile manum porrigat ad cedendum, ne in os alterius uerberandum insanus erumpat. Melius est autem, ut non percussorem illum esse dicamus, qui mansuetus et patiens, sciat quid in tempore loquendum sit, quid tacendum, ne sermone inutili conscientiam percutiat infirmorum. Turpis quoque lucri appetitus, ab eo qui episcopus futurus est, esse debet alienus: sunt enim multi, docentes [dicentes] que non oportet turpis lucri gratia, qui totas domos subuertunt, et putant questum esse pietatem. Melior est autem, iuxta  Salomonem, modica acceptio cum iustitia, quam multa genimina cum iniquitate: et magis eligendum in paupertate nomen bonum, quam in diuitiis nomen pessimum . Episcopus, qui imitator Apostoli esse cupit, habens uictum et uestitum, his tantum debet esse contentus. Qui altario seruiunt, de altario uiuant . uiuant, inquit, et non diuites fiant. Unde et es nobis excutitur de zona, et una tantum tunica induimur, ne de crastino cogitemus. Turpis quoque lucri appetitio est, plus de presentibus quam de futuris cogitare. Huc usque quid non debeat habere episcopus, siue presbyter, apostoli sermone preceptum est: nunc e contrario, quid habere debeat, explicatur. Sed hospitalem, bonorum amatorem, castum, iustum, sanctum,  continentem, abstinentem, obtinentem eum, qui secundum doctrinam est, fidelem sermonem, ut potens sit consolari in doctrina sana, et contradicentes arguere. Ante omnia hospitalitas futuro episcopo denuntiatur. Si enim omnes illud de Euangelio audire desiderant, Hospes fui, et suscepistis me , quanto magis episcopus, cuius domus omnium commune debet esse hospitium? Laicus enim unum aut paucos suscipiens, impleuit hospitalitatis officium: episcopus nisi omnes receperit, inhumanus est. Quomodo itaque mansuetudo, patientia, sobrietas, moderatio, abstinentia lucri, hospitalitas quoque et benignitas precipue esse debent in episcopo, et inter cunctos laicos eminentia: sic et castitas proprie, et, ut ita dixerim, pudicitia sacerdotalis:  ut non solum ab opere se immundo abstineat, uerum a iactu oculi et cogitationis errore mens Christi corpus confectura sit libera. Iustus quoque episcopus esse debet et sanctus, ut iustitiam in populis quibus preest exerceat, reddens unicuique quod meretur, nec accipiat personam in iudicio. Inter laici autem et episcopi iustitiam hoc interest, quod laicus potest apparere iustus in paucis: episcopus uero in tot exercere iustitiam, quot et subditos habet.



CAPUT XI.

 Si quis episcopatum [Excerptum ex epistola Hieronymi ad Oceanum. Si quis Episcopatum] desiderat, bonum opus desiderat. Opus, non dignitatem: laborem, non delicias. Opus  quo per humilitatem decrescat, non intumescat fastigio. Oportet ergo episcopum irreprehensibilem esse . Id ipsum quoque ad Titum: Si quis est sine crimine . Omnes uirtutes in uno sermone comprehendit, et pene rem contra naturam exigit. Si enim omne peccatum, etiam in otioso uerbo, reprehensione dignum est, quis ille, qui absque peccato, id est, sine reprehensione, uersetur in mundo? Sed futurus pastor Ecclesie talis eligitur, ad cuius comparationem recte grex ceteri nominentur. Definiunt rhetores oratorem qui sit uir bonus, dicendi peritus. Ante uita quam lingua [sic lingua] irreprehensibilis queritur, ut doctus merito suscipiatur. Perdit enim auctoritatem dicendi, cuius  sermo opere destruitur. Unius uxoris uirum. Certe de baptizatis apostoli sermo est, nemo dubitet. Sobrium, prudentem, ornatum, hospitalem, doctorem, pudicum, etc. Sacerdotes qui ministrant in templo Dei, prohibentur uinum et siceram bibere, ne crapula et ebrietate aggrauentur corda eorum : et ut sensus officium exhibens Deo, uigeat semper et tenuis sit. Quod autem infert, prudentem, excludit eos qui sub nomine simplicitatis excusant stultitiam sacerdotum. Nisi enim cerebrum sanum fuerit, omnia membra in uitio erunt. Ornatum. Qui uitia non habet, irreprehensibilis appellatur, qui uirtutibus pollet, ornatus est; possumus et aliud intelligere ex hoc uerbo, iuxta illud Tullii: Caput est artis, decere quid facias. Sunt enim quidam  ignorantes mensuram suam, et tante stoliditatis ac uecordie, ut et in motu, et in incessu, et in habitu, et in sermone communi, risum spectantibus tribuant; et quasi intelligentes quid sit ornatus, comunt se uestibus et munditiis corporis, et lautiotis mense epulas parant, cum omnis istiusmodi ornatus et cultus sordibus fedior sit. Quod autem doctrina a sacerdotibus expetatur, et ueteris precepta sunt legis, et ad Titum plenius scribitur . Innocens enim et absque sermone conuersatio, quantum exemplo prodest, tantum silentio nocet. Nam latratu canum, baculoque pastoris, luporum rabies deterrenda est. Non uinolentum, non percussorem. uirtutibus uitia opposuit. Didicimus [dicimus], quales esse debeamus: discamus quales  non esse debeant sacerdotes. uinolentia, scurronum est et comessatorum: uenterque mero estuans, cito despumat in libidines. In uino luxuria, in luxuria uoluptas, in uoluptate impudicitia est. Qui luxuriatur, uiuens mortuus est: ergo qui inebriatur, et mortuus et sepultus est. Ne ad unius hore ebrietatem nudauit femora sua, que per sexcentos annos sobrietate contexerat . Loth per temulentiam nesciens libidini miscet incestum: et quem Sodoma non uicerat, uina uicerunt . Percussorem autem episcopum ille condemnat, qui dorsum posuit ad flagella, et maledictus non remaledixit. Sed modestum. Duobus malis unum opposuit bonum, ut temulentia et ira modestia refrenentur. Non litigiosum, non auarum. Nihil enim impudentius  arrogantia rusticorum [Deest rusticorum], qui garrulitatem auctoritatem putant, et parati semper ad lites, in subiectum sibi gregem tumidis sermonibus tonant. Auaritiam in sacerdote uitandam et Samuel docet, nichil coram populo eripuisse se cuiquam probans : et apostolorum paupertas, qui refrigeria sumptuum a fratribus accipiebant, et preter uictum atque uestitum, nichil se aliud nec habere, nec uelle gloriabantur. Quam ad Timotheum auaritiam, ad Titum turpis lucri cupiditatem apertissime notat . Domum suam bene regentem. Non ut opes augeat, non ut regias paret epulas, non ut celatas patinas [pateras] struat, non ut phasides aues lentis uaporibus coquat, qui ad ossa perueniant,  et superficiem carnium non dissoluant artifici temperamento: sed ut quod populo precepturus est, prius a domesticis exigat. Filios habentem subditos cum omni castitate. Ne scilicet incontinentes imitentur filios Heli, qui in uestibulo templi cum mulieribus dormiebant . Non neophytum, ne in superbiam elatus, in iudicium incidat diaboli. Heri catechumenus, hodie pontifex; heri in amphitheatro, hodie in ecclesia; uespere in circo, mane in altari; dudum fautor histrionum, nunc uirginum consecrator. Quod autem ait, ne in superbiam elatus, in iudicium incidat diaboli, quis non exemplo uerum probet? Ignorat momentaneus sacerdos humilitatem et mansuetudinem rusticorum, ignorat blanditias Christianas, nescit seipsum contemnere. De dignitate  transfertur ad dignitatem. Non ieiunauit, non fleuit, non mores suos sepe reprehendit, et assidua meditatione correxit. Non substantiam pauperibus erogauit. De cathedra quodam modo ducitur ad cathedram, id est de superbia ad superbiam. Iudicium autem et ruina diaboli nulli dubium quin arrogantia sit. Incidunt in eam, qui in puncto hore, necdum discipuli, iam magistri sunt. Oportet autem eum et testimonium habere bonum ab his qui foris sunt. Quale principium, talis et clausula. Qui irreprehensibilis est, non solum a domesticis, sed et ab alienis consono ore laudatur. Alieni extra Ecclesiam sunt Iudei, heretici, atque gentiles. Talis ergo sit pontifex Christi, ut qui religioni detrahunt, uite eius detrahere non audeant. Hos in sacerdotibus eligendis  canones obseruare oportet.



CAPUT XII.

 Qui pastorum [Augustini de Pastoribus. Qui pastorum] nomina audire uolunt, et pastorum officium implere nolunt, quid ad eos per prophetam dicatur, sicut lectum audiuimus, recenseamus. Audite uos cum intentione, audiamus nos cum tremore. Et factum est uerbum Domini, inquit Ezechiel, ad me dicens: Fili hominis, propheta super pastores Isrel, et dic ad pastores Isrel . Hanc lectionem modo, cum legeretur, audiuimus: hinc cum uestra sanctitate aliquid loqui decreuimus. Adiuuabit ipse ut uera dicamus, si non nostra dicamus. Nam si nostra dixerimus, pastores erimus pascentes nos, non oues. Si autem illius sunt  que dicimus, per quemlibet ipse uos pascit. Hec dicit Dominus Deus: ue pastoribus Isrel, qui pascunt se solos. Nunquid oues pascunt pastores? id est non se pascunt pastores, sed oues. Hec prima causa est, quare arguantur isti pastores: quia seipsos pascunt, non oues. Qui sunt, qui seipsos pascunt? De quibus Apostolus dicit: Omnes enim sua querunt, non que Iesu Christi . Nos enim quos in loco isto, de quo periculosa ratio redditur, Dominus secundum dignationem suam, non secundum meritum nostrum, constituit, habemus duo quedam. Unum, quod Christiani sumus: alterum, quod prepositi sumus. Illud, quod Christiani sumus, propter nos est: quod prepositi sumus, propter uos est. In  eo quod Christiani sumus, attenditur utilitas nostra: in eo quod prepositi sumus, non nisi uestra. Et sunt multi, qui Christiani, et non prepositi, perueniunt ad Deum faciliore fortasse itinere, et tanto forte expeditius ambulantes, quanto minorem sarcinam portant. Nos autem, excepto quod Christiani sumus, unde rationem reddemus Deo de uita nostra [de dispensatione], [a 1Kb] sumus etiam prepositi, unde rationem reddemus Deo de dispensatione nostra. Ad hoc istam difficultatem propono, ut compatientes nobis, oretis pro nobis. ueniet enim dies, quo cuncta adducantur in iudicium, et ille dies si seculo longe est, unicuique homini sue uite ultimus prope est: tamen utrumque latere uoluit Deus, et quando ueniat finis seculi, et quando sit in unoquoque  homine huius uite finis. uis non timere diem occultum? Dum uenerit, inueniat te paratum. Cum ergo prepositi ad hoc sint, ut his qui subiecti sunt, consulant: nec ideo quod presunt, omnino utilitatem suam attendant, sed eorum quibus ministrant: quisquis ita prepositus est, ut in eo quod prepositus est, gaudeat, et honorem suum querat, et commoda sua sola respiciat, se pascit, non oues. Ad hoc sermo dirigitur. Audite, tanquam oues Dei, et uidete quemadmodum uos securos fecerit Deus. Qualescunque sint qui uobis presunt, id est, qualescunque nos simus, uobis securitatem dedit, qui pascit oues Isrel. Nam si Deus non deserit oues suas, et mali pastores debitas penas luent, et oues promissa percipient. uideamus ergo quid alloquatur pastores seipsos pascentes,  non oues, sermo diuinus neminem palpans: Ecce lac consuntitis, et lanis uos tegitis, et quod crassum est interficitis, et oues meas non pascitis. Quod infirmum est, non confortastis, et quod egrotat, non corroborastis: et quod contribulatum est, non colligastis: et quod errabat, non reuocastis: et quod periit, non requisistis: et quod forte fuit, confregistis: et disperse sunt oues mee, eo quod non sit pastor . Dicitur ad pastores pascentes seipsos, non oues, quid diligant, quid negligant. Quid ergo diligunt? Lac consumitis. Propter quod et Apostolus dicit: Quis plantat uineam, et de fructu eius non sumit? quis pascit gregem, et de lacte gregis non percipit ? Inuenimus ergo lac esse gregis, quidquid a plebe distribuitur prepositis, ad eorum sustentandum  uictum temporalem. Inde enim loquebatur Apostolus, cum hec diceret que commemoraui. Et quidem apostolus, quanquam elegerit manibus suis transigi, et nec ipsum lac querere ab ouibus, tamen lactis percipiendi potestatem habere se dixit, et sic Dominum disposuisse, ut qui euangelium annuntiant, de euangelio uiuant. Et dicit alios coapostolos suos usos fuisse hac potestate, non usurpata, sed data. Plus ille fecit, ut nec quod debebatur, acciperet. Ipse ergo donauit et debitum, sed ab aliis non exegit indebitum [Al., sed alius non exegit indebitum]. Ille plus fecit: fortassis enim ipsum significabat, qui egrum cum adduceret ad stabularium, dixit: Si  quid amplius erogaueris, in redeundo reddam tibi . De his ergo qui non indigent lacte gregis, quid plura dicamus? Misericordiores sunt, uel potius ipsius misericordie officium largius impendunt: possunt enim, et quod possunt faciunt. Laudentur hi, nec damnentur illi. Nam et ipse Apostolus datum non querebat. Fructuosas tamen oues suas esse cupiebat, non steriles, sine lactis abertate. Itaque cum esset quodam tempore in magna indigentia, uinctus in confessione ueritatis, missum est illi a fratribus, unde necessitati et indigentie eius ministraretur. Respondit autem illis gratias agens, et dixit: Benefecistis communicantes necessitatibus meis: ego enim didici in quibus sum sufficiens esse. Scio et abundare, noui et penuriam pati. Omnia possum in eo qui  me confortat. uerum tamen uos benefecistis, usibus mittere meis . Sed ut ostenderet in eo quod illi benefecerunt, quid ipse quereret, ne inter illos esset, qui se ipsos pascunt, non oues: non tam sue gaudet subuentum esse necessitati, quam illorum gratulatur fecunditati. Quid ergo ibi querebat? Non quia quero, inquit, datum, sed requiro fructum. Non ut ego, inquit, explear, sed ne uos inanes remaneatis. Qui ergo non possunt facere quod Paulus, ut manibus suis se transigant, accipiant de lacte ouium: sustentent suam necessitatem, sed non negligant ouium infirmitatem. Non hoc ibi querant, tanquam commodum suum, ut ex necessitate penurie sue uideantur annuntiare euangelium, sed hominibus illuminandis parent lucem uerbi ueritatis.  Sunt enim tanquam lucerne, sicut dictum est: Sint lumbi uestri precincti, et lucerne ardentes . Et, Nemo accendit lucernam, et ponit eam sub modio: sed super candelabrum, ut luceat omnibus qui in domo sunt. Sic luceat lumen uestrum coram hominibus, ut uideant opera uestra bona, et glorificent patrem uestrum qui in celis est . Si ergo tibi lucerna accenderetur in domo, nonne adiiceres oleum ne exstingueretur? Porro si lucerna accepto oleo non luceret, non erat plane digna, que in candelabro poneretur, sed que continuo frangeretur. Unde ergo uiuitur, necessitatis est accipere, caritatis est prebere. Non tanquam uenale sit euangelium, ut istud sit pretium eius quod sumunt qui annuntiant, unde uiuant. Si enim sic uendunt, magnam rem uili  pretio uendunt. Accipiant sustentationem necessitatis a populo, mercedem dispensationis a Domino. Non enim est idoneus populus reddere mercedem illis, qui sibi in caritate Euangelii seruiunt. Non exspectent illi mercedem, nisi unde et isti salutem. Quid ergo istis increpatur, unde arguuntur? quia cum lac sumerent, et lanis se tegerent, oues negligebant. Sua ergo tantum querebant, non que Iesu Christi. Sed quoniam diximus, quid sit lac consumere queramus, quid sit lanis tegere. Qui prebet lac, potum prebet; et qui prebet lanam, honorem prebet. Ista sunt duo, que a pastoribus queruntur, qui seipsos pascunt, non oues: commodum supplende  necessitatis, et fauorem honoris et laudis querunt. Etenim uestimentum propterea bene intelligitur in honore, quia nuditatem contegit. Est enim unusquisque homo infirmus. Et quid est, quisquis uobis preest nisi quod uos estis? Carnem portat, mortalis est, manducat, dormit, surgit, natus est, moriturus est. Si ergo cogites quid sit, secundum seipsum homo est: et tamen honorando eum uelut angelum, contegis [et tu honorando tamen amplius uelut contegis] quod infirmum est. uidete cuiusmodi indumentum acceperat a bona Dei plebe idem Paulus, cum diceret: Sicut angelum Dei excepistis me. Testimonium enim uobis perhibeo, quia si fieri posset, oculos uestros eruissetis, et dedissetis mihi . Sed cum tantus illi honor exhibitus  esset, nunquid propter ipsum honorem sibi exhibitum, ne forte negaretur, et minus ille cum argueret laudaretur, pepercit errantibus? Nam si hoc fecisset, esset inter illos qui se ipsos pascunt, non oues. Diceret apud seipsum. Quid ad me pertinet? quisque quod uelit, agat. uictus meus saluus est, honor meus saluus est, et lac et lana satis est mihi. Eat quisque qua potest. [a 1Kb] Ergo integra tibi sunt omnia, si eat quisque qua potest? Nolo te prepositum facere: unum te constituo de ipsa plebe. Si patitur unum membrum, compatiuntur omnia membra. Proinde ipse apostolus cum eis commemorat, quales fuerint erga illum, ne quasi oblitus eorum honorificentie uideretur, testimonium perhibet, quod sicut angelum Dei susceperint eum: quod si fieri posset,  oculos suos uellent eruere, et illi dare. Et tamen accedit ad ouem languidam, ad ouem putridam, secare uulnus, non parcere putredini. Ergo, inquit, inimicus factus sum uobis predicans ueritatem? Ecce et accepit de lacte ouium, sicut paulo ante commemorauimus; et indutus est lanis ouium: sed tamen oues non neglexit. Non enim sua querebat, sed que Iesu Christi. Absit ergo ut dicamus uobis: uiuite ut uultis; securi estote, Deus neminem perdet. Tantummodo fidem Christianam tenete: non perdet ille quod redemit; non perdet pro quibus sanguinem fudit. Et si spectaculis uolueritis oblectare animos uestros, ite; quid mali est? et festa ista, que celebrantur per uniuersam ciuitatem in letitia conuiuantium, et publicis mensis seipsos  iucundantium, re uera  perdentium, ite, celebrate securi: magna est Dei misericordia, que totum ignoscat. Coronate uos rosis, antequam marcescant. In domo Dei uestri, quando uolueritis, conuiuamini: implemini cibo et uino cum uestris. Ad hoc enim data est ista creatura, ut ea pe fruamini. Non enim paganis et impiis eam dedit Deus, et uobis non dedit. Hec si dixerimus, forte congregabimus turbas ampliores. Et si sunt quidam, qui sentiant nos hec dicentes non recte sapere, paucos offendimus, sed multitudinem conciliamus. Quod si fecerimus non uerba Dei, non uerba  Christi dicentes, sed nostra; erimus pastores pascentes nosmetipsos, non oues. Cum autem dixisset que diligant isti pastores, dicit et que negligant. uitia enim ouium late patent. Sane atque crasse oues perpauce sunt, id est solide in cibo ueritatis, utentes pascuis bene de munere Dei. Sed mali illi pastores non parcunt talibus. Parum est quod illas languentes, et infirmas, et errantes, et perditas non curant: etiam istas fortes et pingues necant, quantum ipsis est; et ille si uiuunt, de misericordia Dei uiuunt; tamen quantum ad pastores malos attinet, occidunt. Quomodo, inquit, occidunt? Male uiuendo, malum exemplum prebendo. An frustra dictum est seruo Dei eminenti in membris summi pastoris: Circa omnes teipsum bonorum operum prebens exemplum:  et forma esto fidelibus ? Attendit enim ouis, etiam fortis, plerumque prepositum suum male uiuentem, si declinet oculos a regulis Domini. Intendit in hominem, incipit dicere in corde suo: Si prepositus meus sic uiuit, ego quis sum, qui non faciam quod ille facit? occidit ouem fortem. Si fortem ergo occidit ouem, iam de ceteris quid faciet, qui illud, quod non ipse fructificauerat, sed forte aut robustum inuenerat, male uiuendo interfecit? Dico caritati uestre ac iterum dico: Etsi uiuunt oues, etsi fortes sunt oues in uerbo Domini, et tenent illud quod audierunt a Domino suo: Que dicunt, facite: que autem faciunt, facere nolite , tamen qui in conspectu populi male uiuit, quantum in illo est, eum a quo attenditur, occidit. Non sibi  ergo blandiatur, quia ille non est mortuus: et ille uiuit, et iste homicida est. Quomodo cum lasciuus homo intendit in mulierem ad concupiscendum eam, ecce illa casta est, et mechatus est iste. Domini enim uera et aperta est sententia: Quisquis uiderit mulierem ad concupiscendum eam, iam mechatus est eam in corde suo . Non peruenit ad illius cubiculum, et in interiore iam suo cubiculo uolutatur. Sic omnis qui male uiuit in conspectu eorum quibus prepositus est, quantum in ipso est, occidit etiam fortes oues. Qui ergo imitatur prepositum malum, moritur; qui non imitatur, uiuit: tamen quantum ad illum pertinet, ambos occidit. Et quod crassum est, inquit, interfecistis, et oues meas non pascitis. Iam audistis quid diligant, uidete quid negligant. Quod infirmatum  est, non confortastis; et quod male habuit, non corroborastis; et quod contribulatum est, et quod confractum est, non colligastis; et quod errabat, non reuocastis; et quod periit, non inquisistis; et quod forte fuit, confregistis, interfecistis, occidistis. [b 1Kb] Infirmum quippe animum gerit ouis, quando tentationes sibi profuturas non credit. Pastor negligens, quando sic credit talis infirmus, non illi dicit: Fili, accedens ad seruitutem Dei, sta in iustitia et timore, et prepara animam tuam ad tentationem . Qui enim hec loquitur, confortat infirmum, et ex infirmo  facit firmum, ut non ille cum crediderit, prospera huius seculi speret. Si enim doctus fuerit sperare prospera huius seculi, ipsa prosperitate corrumpitur, superuenientibus aduersitatibus sauciatur, aut fortassis exstinguitur. Non ergo eum edificat super petram, qui sic edificat, sed super arenam [fundamentum] ponit. Petra autem erat Christus . Christi passiones imitande sunt, non a Christianis delicie conquirende. Confortatur infirmus cum ei dicitur, Spera. Imminent quidem tentationes huius seculi, sed ab omnibus te eruet Dominus, si ab illo non recesserit retro cor tuum. Nam ad confortandum cor tuum uenit ille pati, uenit ille mori, uenit sputis illiniri, uenit spinis coronari, uenit opprobria audire, uenit postremo ligno configi. Omnia  hec ille pro te: tu nichil pro illo, sed pro te. Quales autem sunt, qui timentes hos ledere quibus loquuntur, non solum non preparant ad imminentes tentationes, sed etiam promittunt felicitatem huius seculi quam Deus ipsi seculo non promisit; ille predicit labores super labores usque in finem uenturos ipsi seculo, et tu uis ab ipsis laboribus exceptum esse Christianum? quia Christianus est, aliquid plus passurus est in hoc seculo. Etenim ait Apostolus: Omnes qui uolunt in Christo pie uiuere, persecutionem patientur . Iam si tibi placet pastor sua querens, non que Iesu Christi, ille dicat: Omnes qui uolunt in Christo pie uiuere, persecutionem patientur: et tu dic, si in Christo pie uixeris, abundabunt tibi omnia bona, et si filios non habens, suscipies  et nutries omnes, et nemo tibi morietur. Heccine est edificatio tua? Attende quid facias, ubi ponas. Super arenam est quod constituis. uenturus est imber: influxurus est fluuius, flaturus est uentus, et impingent in domum istam, et cadet, et fiet ruina eius magna. Leua de arena, pone supra petram: in Christo sit, quem uis esse Christianum. Attendat ad passiones Christi indignas: attendat illum sine ullo peccato, que non rapuit, exsoluentem: attendat Scripturam dicentem sibi: Flagellat omnem filium quem recipit , et para [quem recipit prorsus flagellat omnem filium ut et unicum unicus, et para, etc.] te flagellari aut certe non queras recipi. Flagellat autem omnem, inquit, filium quem recipit, et tu dicis, Forte exceptus eris?  Si exceptus a passione flagellorum, exceptus a numero filiorum. Itane, inquies, flagellat omnem filium? Prorsus flagellat omnem filium, ut et unicum. Unicus ille de Patris substantia natus, equalis Patri in forma Dei, uerbum per quod facta sunt omnia, non habebat unde flagellaretur. Ad hoc carne indutus est, ut sine flagello non esset. Qui ergo flagellat unicum sine peccato, relinquit cum peccato adoptatum [eum peccatorem adoptatum]? In adoptionem uocatos nos esse Apostolus dicit: Adoptionem filiorum accepimus, ut essemus unico coheredes, essemus etiam hereditas eius . Postula a me, et dabo tibi gentes hereditatem tuam . Exemplum nobis proposuit in passionibus suis. Sed plane,  ne in futuris tentationibus deficiat infirmus, nec falsa spe decipiendus est, nec terrore frangendus. Dices ei: Prepara animam tuam ad tentationem, et forte incipit labi, contremiscere, nolle accedere. Habes et aliud: Fidelis Deus qui non uos sinet tentari supra quam potestis ferre . Illud enim promittere, et predicere uenturas passiones, infirmum confirmare est. Timenti autem nimium, et ex hoc deterrito, cum polliceris misericordiam Dei, non quia tentationes deerunt, sed quia non permittit tentari supra quam ferre potest, fructum colligere est. Sequitur: Quod infirmatum est, inquit, non confortastis. Pastoribus malis dicit, pastoribus falsis, pastoribus sua querentibus, non que Iesu Christi, et commodo lactis et lane gaudentibus,  oues omnino non curantibus. Et quod male habuit, non corroborastis. Inter infirmum  et egrotum  hoc mihi uidetur interesse. Etenim inter ista, fratres, que distinguere utcunque conamur, forte et nos possumus maiori diligentia melius distinguere, et alius peritior, uel lumine cordis plenior. Interim ne fraudemini, quod sentio, loquor. Infirmo, ne accidat tentatio, et eum frangat, timendum est. Languens autem, iam cupiditate aliqua egrotat, iam cupiditate aliqua impeditur ab intranda uia Dei, a subeundo iugo Christi. Qui ergo uidentur feruere in operibus bonis, sed imminentes passiones tolerare nolle, aut non posse, infirmi sunt. Qui uero aliqua cupiditate mala amatores mundi ab ipsis bonis operibus  reuocantur, languidi et egroti iacent. Quippe qui in ipso languore, tanquam [grauati tanquam] sine ullis uiribus, nichil boni possent operari. Sequitur: Et quod errabat, non reuocastis; et quod periit, non inquisistis [requisistis]. . Hic inter manus latronum, et dentes luporum furentium, utcunque uersamur: et contumaces sunt oues, quia queruntur errantes. Alienas se a nobis dicunt, errore suo et perditione sua: Quid nos uultis, inquiunt, quid nos queritis? Si in errore, inquit, sum, si in interitu, quid me uis? quid me queris? Quia in errore es, reuocare uolo; quia peristi, inuenire uolo. Sic uolo errare, sic uolo perire. Sic uis errare? sic uis perire? Quanto melius ego nolo? Prorsus audeo dicere, Importunus sum. Audio dicentem Apostolum: Predica  uerbum, insta opportune, importune . Quibus opportune? quibus importune? Opportune utique uolentibus, importune nolentibus. Prorsus, Importunus sum, audeo dicere. Tu uis errare, tu uis perire? Ego nolo. Reuocabo errantem, requiram perditam. uelis nolis, id agam, etsi me inquirentem laniant uepres siluarum [syllabarum], per omnia angusta me coarctabo. Omnes sepes excutiam, quantum mihi uirium terrens Dominus donat. Omnia peragrabo, reuocabo errantem, requiram pereuntem. Si me pati non uis, noli errare, noli perire. Parum est quod doleo te errantem atque pereuntem. Timeo, ne negligens te, etiam quod forte est occidam. uide enim quid sequitur: Et quod forte fuit, confregistis.  Si neglexero errantem atque pereuntem, et eum qui fortis est, delectabit errare atque perire. Cupio lucra exteriora, sed timeo plus damna interiora. Si indifferentem habuero errorem tuum, attendit qui fortis est, cum te perditum non requiro: et putat nichil esse ire in errorem [heresim]. Non frustra ergo, eum iam dixisset superius, quod crassum est, interfecistis, hic iterum in nouissimo posuit, et quod forte fuit, confregistis. Proinde audi quid sequatur de ista negligentia malorum, imo falsorum pastorum: Et disperse sunt oues mee, eo quod non sit pastor: et facte sunt in comesturam omnibus bestiis agri. Furantur lupi insidiantes, rapiunt leones frementes, cum oues adherent pastori. Nam presens est pastor: sed male agentibus non est pastor, et inherent  pastoribus non pastoribus, se ipsos uidelicet, non oues, pascentibus; et lethalis error [talis horror] consequitur. Eunt in bestias depredantes se, et de illarum morte se satiare cupientes. Tales enim sunt omnes qui gaudent de erroribus alienis. Disperse sunt et errarunt oues mee in omnem montem, et in omnem collem altum, hoc est, in omnem tumorem terrene superbie. Mons enim et collis, tumor terrenus et superbia seculi intelligitur. Sunt enim et montes boni, de quibus Propheta dicit: Leuaui oculos meos in montes, unde ueniet auxilium mihi . In omnem montem, et in omnem collem, et in omnem faciem terre lucent, et in omnem faciem terre disperse sunt, omnia terrena sectantes. Ea que in faciem terre lucent, ipsa amant [emunt],  ipsa diligunt. Nolunt mori, ut abscondatur uita eorum in Christo. Propterea, pastores, audite sermonem Domini: uiuo ego, dicit Dominus Deus: Ecce ego ipse requiram oues meas, et uisitabo eas sicut uisitat pastor gregem suum. Non curauerunt mali pastores, non enim suo sanguine redemerunt. Sicut uisitat, inquit, pastor gregem suum in die. In quali die? Cum fuerit nimbus et nubes, id est, in pluuia et in nebula. Pluuia et nebula, error seculi huius, caligo magna; surgens de cupiditatibus hominum, et nebula ualida conterens [Forte, contegens] terram. Et difficile est ut non errent oues in ista nebula: sed pastor non deserit eas, inquirit eas, penetrat nebulam oculis ualidis et [Deest ualidis et] acutissimis, non impeditur caligine nubium. uidet undique,  errantem reuocat, tantum ut fiat quod dicit in Euangelio: Que sunt oues mee, audiunt uocem meam, et sequuntur me . In medio ouium dispersarum: sic inquiram oues meas, et reducam eas ab omni loco quo disperse sunt illic [Deest illic]. In die nubis et nimbi, quando difficile est inueniri eas, tunc ego inueniam, crassa est nebula, pinguis nimbus est, oculos eius nichil latet. Et educam eas de gentibus, et colligam eas de regionibus, et inducam eas in terram earum, et pascam eas super montes Isrel. Constituit super montes Isrel auctores Scripturarum  diuinarum. Ibi pascite, ut secure pascatis. [a 1Kb] Quidquid inde audieritis, hoc uobis bene sapiat: quidquid extra est, respuite. Ne erretis in nebula, audite uocem pastoris: colligite uos ad montes Scripture sancte. Ibi sunt delicie cordis uestri, ibi nichil uenenosum, nichil alienum. Uberrima pascua sunt, uos tantum sane uenite, sane pascimini in montibus Isrel, et in riuis, et in omni habitatione terre. A montibus enim quos ostendimus, manauerunt riui predicationis euangelice, cum in omnem terram exiuit sonus eorum. Et facta est omnis habitatio terre pascendis ouibus leta atque fecunda. In pascuis bonis pascam eas, et in montibus altis Isrel: et erunt stabula earum illic, hoc est, ubi requiescant, ubi dicant, Bene est, uerum est, et manifestum:  non fallimur. In gloria Dei requiescent, tanquam in stabulis illis, et dormient, hoc est requiescent in deliciis [requiescent et requiescent in deliciis, etc.] suis bonis, et in pascuis pinguibus pascentur super montes Isrel. Sequitur: quod enim primum curauit, iterum dicit: Hec dicit Dominus Deus: quod periit, inquiram; et quod errauit, reuocabo; et quod imminutum est, colligabo; et quod exanime est, confortabo: et quod pingue est et forte, custodiam. Quod non faciebant mali pastores, seipsos pascentes, non oues. Non ait Dominus, Constituam alios bonos pastores qui faciant hec, sed, Ego, inquit, faciam, oues meas nulli committam. Securi uos fratres, secure uos oues. Nobis uidetur timendum quasi desit bonus pastor. Et addit sic:  Et pascam eas cum iudicio. uide quia solus pascit, cum iudicio pascit. Quis enim homo certum iudicat de homine? Temerariis iudiciis plena sunt omnia. De quo desperauimus, subito conuertitur, et fit optimus; de quo presumpsimus, subito deficit, et fit pessimus. Nec timor ergo noster certus est [Deest media hec periodus], nec amor noster certus est. Quid sit hodie quisque homo, uix nouit ipse homo: tamen utcunque ipse, quid hodie; quid autem cras, nec ipse. Pascit ergo ille cum iudicio, dispertiens propria propriis. Nouit enim quid agat. Cum iudicio pascit, quos iudicaturus redemit. Sequitur. Absit ut desint modo boni pastores. Absit a nobis ut desint. Absit a misericordia ipsius, ut non eos gignat  atque constituat. Utique si sunt bone oues, sunt et boni pastores. Nam de bonis ouibus fiunt boni pastores. Sed omnes boni pastores in uno sunt, unum sunt. Illi pascant, Christus pascit. Sint ergo omnes in pastore uno, et dicant uocem pastoris unam, quam audiant oues, et sequantur pastorem suum, et non illum, aut illum, sed unum Et omnes in illo unam uocem dicant, diuersas uoces non habeant.



CAPUT XIII

 [b 1Kb] Cum rerum necessitas exposcit, pensandum ualde est, ad culmen quisque regiminis qualiter ueniat: atque ad  hoc rite perueniens, qualiter uiuat, et bene uiuens, qualiter doceat, et recte docens, infirmitatem suam quotidie quanta consideratione cognoscat: ne aut humilitas accessum fugiat, aut peruentioni uita contradicat, aut uitam doctrina destituat, aut doctrinam presumptio extollat. Prius ergo appetitum timor temperet: post autem magisterium, quod non a querente suscipitur, uita commendet. Ac deinde necesse est ut pastoris bonum, quod uiuendo ostenditur, loquendo propagetur. Ad extremum uero superest ut perfecta queque opera consideratione proprie infirmitatis deprimat, ne hec ante occulti arbitri oculos tumor elationis exstinguat. Isaias quoque ait: Clama, ne cesses: sicut tuba exalta uocem tuam . Preconis namque officium suscipit,  quisquis ad sacerdotium accedit, ut ante aduentum iudicis, qui terribiliter sequitur, ipse scilicet clamando gradiatur.  Sacerdos ergo si predicationis est nescius, quam clamoris uocem daturus est preco mutus! Fortes perseuerantesque doctores uelut imputribilia ligna querendi sunt, qui instructioni sacrorum uoluminum semper inherentes, sancte Ecclesie unitatem denuntient, et quasi intromissi circuli arcam Domini portent. uectibus arcam testamenti portare, est bonis doctoribus sanctam Ecclesiam ad rudes infidelium mentes predicando deduci. Qui auro quoque iubentur operiri, ut cum sermone aliis insonant, ipsi etiam uite splendore fulgescant. Necesse est igitur ut qui ad officium predicationis  excubant, a sacre lectionis studio non recedant: ad hoc namque uectes esse in circulis arce semper iubentur, ut cum portari arcam opportunitas exigit, de intromittendis uectibus portandi tarditas nulla generetur: quia uidelicet cum spiritale aliquid a subditis pastor inquiritur, ignominiosum ualde est, si tunc querat discere, cum questionem debet enodare. Circulis arce federis uectes inhereant, ut doctores semper in suis cordibus eloquia sacra meditantes, testamenti arcam sine mora eleuent, si quidquid necesse est, protinus docent. Unde bene primus pastor Ecclesie pastores ceteros admonet, dicens: Parati semper estote ad satisfactionem de ea, que in nobis est, spe . Ac si aperte dicat, ut ad portandam arcam mora nulla prepediat,  uectes a circulis nunquam recedant.  Sancti uiri dum presunt, non in se potestatem ordinis, sed equalitatem conditionis attendant; nec preesse gaudeant hominibus, sed prodesse. Sciant enim quod antiqui patres nostri non tam reges hominum quam pastores pecorum fuisse memorantur. Cum Ne Dominus filiisque eius post diluuium diceret: Crescite et multiplicamini, et implete terram, subditur: Et terror uester ac tremor sit super cuncta animalia terre . Homo quippe animalibus irrationalibus, non autem ceteris hominibus natura, prelatus est. Idcirco ei dicitur, ut ab animalibus, non ab homine timeatur, quia contra naturam superbire est, ab equali uelle timeri.   Cuncti qui presunt, non in se potestatem debent ordinis, sed equalitatem pensare conditionis. Nam sicut prefati sumus, antiqui patres nostri, pastores pecorum, et non reges hominum, fuisse memorantur. Necesse est ergo ut rectores a subditis timcantur, quando ab eisdem Deum minime timeri deprehendunt: ut humana saltem formidine peccare metuant, qui diuina iudicia non formidant. Nequaquam prepositi ex subiectorum timore superbiant, in quo non suam gloriam, sed subditorum iustitiam querunt. In eo autem quod metum sibi a peruerse uiuentibus exigunt, quasi non hominibus, sed animalibus [bestiis] dominantur: quia uidelicet ex qua parte bestiales sunt subditi ex ea debent etiam formidini iacere substrati:  facies sancte Ecclesie sunt hi, qui, in locis regiminum positi, apparent primi, ut ex eorum specie honor sit fidelis populi, etiam si quid in corpore latet deforme. Qui nimirum prelati plebibus, plangunt culpas infirmantium, seque sic de alienis lapsibus, ac si de propriis, affigunt. Sepe rectores boni, dum quosdam uident ad ueniam post culpas redire, quosdam uero in iniquitate persistere occulta omnipotentis Dei iudicia mirantur, sed penetrare nequeunt.  Obstupescunt enim que non intelligunt. Ille modis omnibus debet ad exemplum uiuendi pertrahi, qui cunctis carnis passionibus moriens, iam spiritaliter uiuit, qui prospera mundi postposuit, qui nulla aduersa pertimescit, qui sola eterna concupiscit [interna desiderat],  cuius intentioni bene congruens, nec omnino per imbecillitatem corpus [Deest corpus], nec ualde per contumaciam repugnat spiritus [corpus]. Ipse nichilominus ad dignitatem pastoralis officii debet prouehi, qui ad aliena capienda non ducitur, sed propria largitur; qui per pietatis uiscera citius ad ignoscendum flectitur, sed non plus quam decet ignoscens, ab arce rectitudinis inclinatur: qui nulla illicita perpetrat, sed perpetrata ab aliis, ut propria, deplorat; qui ex affectu cordis aliene infirmitati compatitur, sicque in bonis proximi, sicut in suis prouectibus, letatur. Ad dignitatem pontificalis excellentie recte peruenit, qui ita se imitabilem ceteris in cunctis que agit, insinuat, ut inter eos non habeat quod saltem de transactis mens [Deest mens] erubescat:  qui sic studet uiuere, ut proximorum quoque corda arentia doctrine ualeat fluentis irrigare: qui orationis usu experimento iam didicit, quod obtinere a Domino, quecunque poposcerit, possit: cui prophetica uoce iam qua specialiter [cui ad effectus sui uocem iam quasi specialiter, etc.] dicitur: Adhuc loquente te, dicam, ecce adsum . Si fortasse quisquam ueniat, ut pro se ad intercedendum nos apud potentem quempiam uirum, qui sibi iratus, nobis uero est incognitus, ducat, protinus respondemus: Ad intercedendum uenire non possumus, quia familiaritatis eius notitiam non habemus. Si ergo homo apud hominem, de quo minime presu mit, fieri intercessor erubescit, qua mente apud Dominum  intercessionis locum pro populo arripit, qui familiarem se eius gratie esse per uite meritum nescit? Aut ab eo quomodo aliis ueniam postulat, qui, utrum sibi sit placatus ignorat? Qua in re est adhuc aliud sollicitius formidandum, ne qui placare iram posse creditur, hanc ipse ex proprio reatu mereatur. Cuncti liquido nouimus quia cum is qui displicet ad intercedendum mittitur, irati animus ad deteriora prouocatur. Qui adhuc terrenis desideriis astringitur, caueat ne districti iram iudicis grauius accendens, dum loco delectatur glorie, fiat subditis auctor ruine. Solerter ergo se quisque metiatur, ne locum regiminis assumere audeat, si adhuc in se uitium damnabiliter regnat: ne is, quem crimen deprauat proprium, intercessor fieri appetat pro culpis  aliorum.



CAPUT XIu.

 Sunt plerique [Gregorius. Ut indigni atque imperiti ad pastorale magisterium accedere non presumant. Sunt plerique, etc.] pastorum, qui dum metiri se nesciunt, que non didicerunt, docere concupiscunt. Qui pondus magisterii tanto leuius estimant, quanto uim magnitudinis illius ignorant. Ut quia indocti ac precipites doctrine arcem tenere appetunt, a precipitationis sue ausibus in ipsa locutionis ianua repellantur. Nulla ars doceri presumitur, nisi intenta prius meditatione discatur. Ab imperitis ergo pastorale magisterium qua temeritate suscipitur, quando ars est artium regimen animarum? Quis autem cogitationum  uulnera occultiora esse nesciat, uulneribus uiscerum? Et tamen sepe qui nequaquam spiritalia precepta cognouerunt, cordis se medicos profiteri non metuunt: dum qui pigmentorum uim nesciunt, uideri medici carnis erubescunt. Sunt nonnulli, qui intra sanctam Ecclesiam, per speciem regiminis, gloriam affectant honoris. uideri doctores appetunt, transcendere ceteros concupiscunt, attestante ueritate: Primos recubitus in cenis, primas in conuentibus cathedras querunt ; qui susceptum cure pastoralis officium ministrare digne tanto magis nequeunt, quanto ad humilitatis magisterium ex sola elatione peruenerunt. Ipsa quippe in magisterio lingua confunditur, quando aliud discitur, et aliud docetur. Contra indignos pastores  Dominus per prophetam queritur: Ipsi regnauerunt, et non ex me; principes exstiterunt, et non cognoui . Ex se namque, et non ex arbitrio summi rectoris, regnant, qui nullis fulti uirtutibus, nequaquam diuinitus uocati, sed sua cupiditate accensi, culmen regiminis rapiunt potius quam assequuntur. Inutiles sacerdotes internus iudex et prouehit, et non cognoscit: quia quos permittendo tolerat, profecto per iudicium reprobationis ignorat. Unde ad se quibusdam, et post miracula uenientibus, dicit: Recedite a me, operarii iniquitatis: nescio qui estis . Pastorum imperitia uoce ueritatis increpatur, cum per prophetam dicitur: Ipsi pastores ignorauerunt intelligentiam . Quos rursus  Dominus detestatur, dicens: Et tenentes legem, nescierunt me . Et nesciri ergo se ab eis ueritas conqueritur, et nescire se principatum nescientium se protestatur: quia profecto hi qui ea que sunt Domini, nesciunt, a Domino nesciuntur, Paulo attestante qui ait: Si quis autem ignorat, ignorabitur . Plerumque pastorum imperitia meritis congruit subiectorum: quia quamuis lumen scientie, sua culpa exigente, non habeant, districto tamen iudicio agitur, ut per eorum ignorantiam hi etiam qui sequuntur, offendant. Hinc namque in Euangelio per semetipsam ueritas dicit: Si cecus ceco ducatum prebeat, ambo in foueam cadunt . Hinc Psalmista, non optantis animo, sed prophetantis mysterio, denuntiat dicens: Obscurentur  oculi eorum ne uideant, et dorsum eorum semper incurua . Oculi quippe sunt, qui in ipsa honoris summa facie positi, prouidendi itineris officium susceperunt. Quibus hi nimirum qui subsequenter inherent, dorsa nominantur. Obscuratis ergo oculis, dorsum flectitur; quia cum lumen scientie perdunt qui preeunt, profecto ad portanda peccatorum onera curuantur qui sequuntur. Indigni quippe tanti reatus pondera fugerunt, si ueritatis sententiam sollicita cordis aure pensarent, que ait: Qui scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris . Ne temerare sacra regimina, quisquis his impar est, audeat: et per concupiscentiam culminis,  ducatum suscipiat perditionis. Hinc enim pie Iacobus prohibet, dicens: Nolite plures magistri fieri, fratres mei . Hinc ipse Dei hominumque mediator, regnum percipere uitauit in terris: qui supernorum quoque spirituum scientiam sensumque transcendens, ante secula regnat in celis. Plerumque aduersitatis magisterio sub disciplina cor premitur: quod si ad regiminis culmen eruperit, in elationem protinus usu glorie permutatur. Sic Saul, qui indignum se prius considerans, fugerat, mox ut regni gubernaculo suscepit, intumuit. Honorari namque coram populo cupiens, dum reprehendi publice noluit, ipsum tamen qui in regem se unxerat, abscidit. Dauid propheta, auctoris sui iudicio pene in cunctis actibus placens, mox ut pressure pondere  caruit, in tumorem uulneris erupit: factusque est in morte Urie crudeliter rigidus, qui in appetitu femine eneruiter fuerat flexus. Et qui malis ante pie nouerat parcere, in bonorum quoque nece post didicit sine obstaculo retractationis anhelare. Prius quippe ferire deprehensum persecutorem noluit, et post cum damno desudantis exercitus, etiam deuotum militem extinxit. Quem profecto ab electorum numero culpa longius raperet, nisi hunc ad ueniam flagella reuocassent. [Greg. Past. c. 9.] Plerumque qui subire magisterium pastorale cupiunt, nonnulla quoque bona opera animo proponunt. Et quamuis hoc elationis intentione appetant, operaturos tamen se magna pertractant. Fitque ut aliud in imis intentio  supprimat [subrepat], aliud tractantis animo superficies cogitationis ostendat. Nam sibi ipsa de se mens sepe mentitur, et fingit de se bono opere amare quod non amat, de mundi autem gloria non amare quod amat. Sepe mens principari appetens, fit ad hoc pauida, cum querit; audax, cum peruenerit. Tendens enim, ne non perueniat, trepidat; sed repente perueniens, iure sibi hoc debitum, ad quod peruenerit, putat. Cumque percepto principatus officio perfrui seculariter ceperit, libenter obliuiscitur quidquid religiose cogitauit. Necesse est enim ut cum cogitatio extra usum ducitur, protinus mentis oculus ad opera transacta reuocetur, ac penset quisque quid subiectus egerit. Et repente cognoscit si prelatus bona agere, que proposuerit, possit, quia  nequaquam ualet in culmine humilitatem discere, qui in imis positus non desiit superbire. Nescit laudem cum suppetit, fugere, qui ad hanc didicit, cum deesset, anhelare. Nequaquam uincere auaritiam potest, quando ad multorum sustentationem tendit is cui sufficere propria nec soli potuerunt. Ex ante acta ergo uita se quisque inueniat, ne in appetitu se culminis imago cogitationis illudat. Plerumque in occupatione regiminis, ipse quoque boni operis usus perditur, qui in tranquillitate tenebatur: quia quieto mari recte nauem et imperitus nauta dirigit, turbato autem tempestatum fluctibus etiam peritus se nauta confundit. Quid est potestas culminis, nisi tempestas mentis, in qua dum cogitationum semper procellis nauis cordis quatitur, huc illucque incessanter  impellitur, ut per repentinos excessus oris et operis, quasi per obuiantia saxa frangatur? Inter hec itaque que protulimus, quid sequendum est, quid tenendum, nisi ut uirtutibus pollens, coactus ad regimen ueniat; uirtutibus uacuus, nec coactus accedat? Ille si omnino renititur, caueat ne acceptam pecuniam in sudario ligans, [a 1Kb] de eius occultatione iudicetur. Pecuniam quippe in sudario ligare, est, percepta dona sub otio lenti torporis abscondere. At contra iste, cum regimen appetit, attendat ne per exemplum praui operis, phariseorum more, ad ingressum regni tendentibus obstaculum fiat. Qui iuxta uocem Magistri, nec ipsi intrant, nec alios intrare permittunt . Considerandum  quoque est, quia cum causam populi electus presul suscipit, quasi ad egrum medicus accedit. Si ergo adhuc in eius opere passiones uiuunt, qua presumptione percussum mederi properat, qui in facie uulnus portat.



CAPUT Xu.

 Non sunt [Isidori de dignis prepositis, non sunt, etc.] promouendi ad regimen ecclesie, qui adhuc uitiis subiacent. Hinc est quod preceptum est Dauid non edificare uisibile templum, quia sanguinum uir belli frequentia esset. Qua figura illi spiritaliter admonentur, qui uitiorum adhuc corruptioni sunt dediti, ne templum edificent, hoc est, ecclesiam docere presumant. Non debet honorem  ducatus suscipere, qui nescit subiectis tramite uite melioris preire. Neque enim quisque ad hoc preficitur, ut subditorum culpas corrigat, et ipse uitiis seruiat. Qui se indignum ad episcopatum existimat, locum eius qui dignus est occupare [Deest occupare] non presumat. Nam tam sanctum est sacerdotii nomen, ut nulla uitiorum nota maculari se sinat. Grauius enim condemnabitur, qui indignus suscipit quod non meretur. Qui regimen sacerdotii contendit appetere, ante in se discutiat, si uita honori sit congrua. Quod si non discrepat, humiliter ad id ad quod uocatur accedat. Reatum quippe culpe geminat, si quis cum culpa ad sacerdotale culmen aspirat. Uniuscuiusque casus tanto maioris est criminis, quanto, priusquam caderet, maioris erat uirtutis. Precedentium  namque magnitudo uirtutum crescit ad cumulum sequentium delictorum. Plerique sacerdotes, sue magis utilitatis causa quam gregis, preesse desiderant: nec ut prosint, presules fieri cupiunt: sed magis, ut diuites fiant et honorentur. Suscipiunt enim sublimitatis culmen, non pro pastorali regimine, sed pro solius regiminis uel [Deest regiminis uel] honoris ambitione: atque abiecto opere dignitatis, solam nominis appetunt dignitatem. Dum mali sacerdotes Deo ignorante non fiant, tamen ignorantur a Deo, ipso per prophetam testante: Principes exstiterunt, sed non cognoui . Sed hic nescire Dei, reprobare est, nam Deus omnia nouit.



CAPUT XuI.

  Sicut iniqui [Item Isidori de prepositis indoctis, Sicut iniqui, etc.], et peccatores ministerium sacerdotale assequi prohibentur, ita indocti et imperiti a tali officio retrahuntur. Illi enim exemplis suis uitam bonorum corrumpunt, isti sua ignauia iniquos corrigere nesciunt. Qui [Quid] enim docere poterunt, quod ipsi non didicerunt? Desinat locum ducendi suscipere, qui nescit docere. Ignorantia quippe presulum uite non congruit subiectorum. Cecus enim si ceco ducatum prebeat, ambo in foueam cadunt . Sacerdotes indoctos per Isaiam prophetam ita Dominus improbat: Ipsi, inquit, pastores ignorauerunt intelligentiam . Et iterum: Speculatores eius ceci omnes, id, est, imperiti episcopi. Nescierunt, inquit, uniuersi  canes muti, non ualentes latrare: hoc est, plebes commissas non ualentes, resistendo malis, per uerbum doctrine defendere.



CAPUT XuII.

 Sunt nonnulli [Gregorius de his qui in regimine prodesse possunt, sed idem officium pro quiete propria refugiunt, Sunt nonnulli, etc.], qui nimia uirtutum dona percipiunt, et pro exercitatione ceterorum, magnis muneribus exaltantur. Qui studio castitatis mundi, abstinentie robore ualidi, doctrine dapibus referti, patientie longanimitate humiles, auctoritatis fortitudine erecti districti [Deest districti] sunt. Qui nimirum  culmen regiminum si uocati suscipere renuunt, ipsa sibi plerumque dona adimunt, que non pro se tantummodo, sed etiam pro aliis acceperunt. Cumque sua et non aliorum lucra cogitant, ipsis se, que priuata habere appetunt, bonis priuant. Hinc itaque ad discipulos ueritas dicit: Non potest ciuitas abscondi super montem posita: neque accendunt lucernam, et ponunt eam sub modio, sed super candelabrum, ut luceat omnibus qui in domo sunt . Hinc Petro Dominus ait: Simon Ioannis, amas me?  Qui cum se amare protinus respondisset, audiuit: Si diligis me, pasce oues meas. Si ergo dilectionis est testimonium, cura pastionis: quisquis uirtutibus pollens, gregem Dei renuit pascere, pastorem summum conuincitur non amare. Si nostri,  sicut proximi, curam gerimus, quasi utrumque pedem per calceamentum munimus. Qui uero sua cogitans, utilitatem proximorum negligit, quasi unius pedis calceamentum cum dedecore amittit. Sunt nonnulli qui, magnis muneribus ditati, dum solius contemplationis studiis inardescunt, parere utilitati proximorum in predicatione refugiunt, secretum quietis diligunt, secessum speculationis appetunt: de quo si districte iudicentur, ex tantis procul dubio rei sunt, quantis uenientes ad publicum prodesse potuerunt. Qua enim mente is qui proximis profuturus enitesceret, utilitati ceterorum secretum preponit suum; quando ipse summi Patris Unigenitus, ut multis prodesset, de sinu Patris egressus  est ad publicum nostrum? Sunt nonnulli qui ex sola humilitate refugiunt, ne his quibus se impares estimant, preferantur: quorum profecto humilitas, si ceteris quoque uirtutibus cingitur, tunc ante oculos Dei uera est, cum ad respuendum hoc quod utiliter subire precipitur, pertinax non est. Neque enim uere est humilis, qui superni nutus arbitrio, ut debeat preesse, intelligit, et tamen contemnit. Diuinis dispositionibus subditus, atque a uitio obstinationis alienus, cum sibi regiminis culmen imponitur, si iam donis preuentus est, quibus et aliis prosit, et ex corde debet fugere, et inuitus obedire.



CAPUT XuIII.

 uir ecclesiasticus  [Isidori de prepositis. uir ecclesiasticus, etc.] et crucifigi mundo per mortificationem proprie carnis  debet, et dispensationem ecclesiastici ordinis, si ex Dei uoluntate prouenerit, nolens quidem, sed humilis, gubernandam suscipiat. Multis intercipit Satanas fraudibus eos qui uite et sensus utilitate prestantes preesse et prodesse aliis nolunt: et dum eis regimen animarum imponitur, renuunt, consultius arbitrantes otiosam uitam degere quam lucris animarum insistere. Quod tamen decepti agunt per argumentum diaboli, fallentis eos per speciem boni; ut dum illos a pastorali officio retrahit, nequaquam proficiant qui eorum uerbis et exemplis instrui poterant. uiri sancti nequaquam occupationum secularium curas appetunt, sed occulto ordine sibi superimpositas gemunt. Et quamuis illas per meliorem intentionem fugiant, tamen per subditam mentem  portant. Quas quidem summopere, si liceat, uitare festinant: sed timentes occultam dispensationem Dei, suscipiunt quod fugiunt, exercent quod uitare noscuntur. Intrant enim ad cor, et ibi consulunt quid uelit occulta uoluntas Dei: seseque subditos debere esse summis ordinationibus cognoscentes, humiliant ceruicem cordis iugo diuine dispensationis.



CAPUT XIX.

 Qui diligenter [ [a 2Kb] Prosperi quod sacerdotes sancti contemplatiue fieri participes possunt, Qui diligenter, etc.] de uita contemplatiua considerat, et sufficienter instructus intelligit quando et ubi possit eius  perfectio comprehendi, non dubitabit ecclesiarum principes uite contemplatiue posse et debere fieri sectatores. Quia siue, secundum opinionem quorumdam, nichil aliud sit uita contemplatiua quam rerum latentium futurarumque notitia, siue uacatio ab omnibus occupationibus mundi siue diuinarum studium litterarum, siue  ipsa uisio Dei, non uideo quid impedimenti sanctis sacerdotibus possit afferri, quo minus ad hec quatuor que commemoraui perueniant. Duo enim, primum et ultimum, id est, rerum latentium futurarumque notitia, et ipsa uisio Dei, incomparabiliter prestantiora erunt in illa uita beata, quam in ista diuersis erroribus implicata. Quandoquidem tam rerum omnium notitia, quam ipsa Dei substantia,  plene ac perfecte uidebitur. Duo autem media, uacationem uidelicet ab omnibus occupationibus  mundi, et diuinarum studium litterarum, etiam hic possunt habere pontifices. Sed illi qui se ab omnibus implicamentis negotiorum secularium remouentes, non torpent otio, sed insistunt perfectionis sue negotio, et ab stultitia sapientie secularis auersi, uerbo Dei infatigabiliter uacant, sapientes ueraciter fiunt, celestia sapiunt, terrena despiciunt, contradicentes sane doctrine redarguunt, obedientes instituunt, sanctis uirtutibus, quibus in dies singulos fiant Deo propinquiores, incumbunt: et tam suis quam omnium qui per eos erudiuntur, prouectibus clari, hic quidem uelut gustum quemdam contemplatiue uite, quo ad eam feruentius prouocentur, accipiunt: sed ibi iam in eternum felices effecti, de eius perfectione gaudebunt. Proinde non inflantur, quia hic omnium fidelium catholicorum  honorantur ut capita: sed letantur potius, quia ibi Christi, qui est sacerdotum ac omnium fidelium caput, clariora membra futuri sunt. At si  secularibus negotiis implicati, fundorum terminos sine termido cupiditatis extendant ac se passim exquisitis deliciis addicant [ditant], que animum corpusque debilitant; si gloriam non Christi, sed suam, decepti uulgi adulantis honoribus, querant: plusque de se aliene lingue, quam sue conscientie credant; si omne gaudium suum, non in futurorum remuneratione, nec in sanctitate uite, sed in sua tantum dignitate constituant: et dum tales esse, quales credunt, amantur [creduntur amant], nunquam sibi displiceant: ac placentes sibi, non sint de  sua correctione solliciti: quis non intelligat tales, si in talibus perseuerent, nec se ante finem presentis uite emendent, contemplatiue uite participes esse non posse? Ad quam non perueniunt, nisi qui studuerint esse quod facti sunt, nec affectant uideri, sed esse quod sunt, non alienis laudibus, sed moribus suis eximii: nec solum de sua dignitate, sed potius de sacerdotalis uite nobilitate conspicui: qui sunt non appellatione tenus, sed uirtute pontifices, uite contemplatiue capaces, et gaudiorum celestium coheredes.



CAPUT XX.

 Tam doctrina [Isidori de doctrina et exemplis prepositorum, Tam doctrina, etc.] quam uita clarere debet ecclesiasticus  doctor. Nam doctrina sine uita arrogantem reddit, uita sine doctrina inutilem facit. Sacerdotis predicatio operibus confirmanda est, ita ut quod docet uerbo instruat exemplo. uera enim est illa doctrina quam uiuendi sequitur forma. Nam nichil turpius est, quam si bonum quod sermone [Deest sermone] quisque predicat, explere opere negligat. Tunc enim predicatio utilitate [utiliter] profertur, quando efficaciter adimpletur. Unusquisque doctor, et bone actionis et bone predicationis habere debet studium; nam alterum sine altero non facit perfectum: sed precedat iustus bene agere, ut sequenter possit bene docere. Sicut in numismate metallum, figura et pondus inquiritur; ita in omni doctore  ecclesiastico, quid sequatur, quid doceat, quomodo uiuat. Per qualitatem igitur metalli, doctrina; per figuram, similitudo patrum; per pondus, humilitas designatur. Qui ergo ab his tribus discrepauerit, non metallum, sed terra erit.



CAPUT XXI.

 Sit rector [Gregorius de humilitate prepositorum. Sit rector] discretus in silentio, utilis in uerbo: ne aut tacenda proferat, aut proferenda reticescat. Nam sicut incauta locutio in errorem pertrahit, ita indiscretum silentium hos, qui erudiri poterant, in errore derelinquit. Sit rector bene agentibus per humilitatem socius, contra delinquentium uitia per zelum iustitie erectus: ut et bonis in nullo se preferat, et cum  prauorum culpa exigit, potestatem protinus sui prioratus agnoscat, quatenus et honore suppresso, equalem se subditis bene uiuentibus deputet, et erga peruersos iura [uiam] rectitudinis exercere non formidet. Omnes homines natura equales genuit: sed uariante meritorum ordine, alios aliis culpa postponit. Ipsa autem diuersitas, que accessit ex uitio, diuino iudicio dispensatur: ut quia omnis homo eque stare non ualet, alter regatur ab altero. Unde cuncti qui presunt, non in se potestatem debent ordinis, sed equalitatem pensare conditionis: nec preesse hominibus gaudeant, sed prodesse. Quam uidelicet potentiam bene regit, qui et tenere illam nouerit, et impugnare. Bene hanc regit, qui scit per illam super culpas erigi, scit et cum illa ceteris  equalitate componi. Quam tamen potestatem recte dispensat, qui sollicite nouerit, et sumere ex illa quod adiuuat, et expugnare quod tentat: et equalem se cum illa ceteris cernere, et tamen se peccantibus zelo ultionis anteferre. Predicator quisque studeat ut minas potentium ratiocinatione mitiget; et oppressorum angustias, quantum preualet, ope leuet: ut foris resistentibus opponat patientiam, et intus superbientibus exhibeat cum patientia disciplinam; ut erga errata subditorum sic mansuetudo zelum temperet, quatenus a iustitie studio non eneruet: sic ad ultionem zelus ferueat, ne tamen pietatis limitem feruendo transcendat. Rectoris officium esse debet, ut ingratos beneficiis ad amorem  prouocet, ut gratos quoque ministeriis in amore seruet: ut proximorum mala, cum corrigere non ualet, taceat: et quecunque corrigi loquendo possunt, silentium consensum esse pertimescat.



CAPUT XXII.

 Qui preficitur [Item Isidori de humilitate prepositorum, Qui preficitur, etc.] ad regimen, taliter erga disciplinam subditorum prestare se debet, ut non solum auctoritate, uerum etiam humilitate clarescat. Sed tamen ita erit in eo uirtus humilitatis, ne dissoluatur uita subditorum in uitiis: atque ita auctoritas aderit potestatis, ne per tumorem cordis seueritas existat immoderationis. Hec est in Dei sacerdotibus uera discretio,  qua nec per libertatem superbi, nec per humilitatem fiunt remissi. Hinc est quod sancti cum multa constantia redarguerunt etiam principum uitia: in quibus cum summa esset humilitas, loco tamen necessario libere transgressores iustitie increpabant. Aliquando etiam subditis nos oportet animo esse humiliores, quoniam facta subditorum iudicantur a nobis, nostra uero Deus iudicat. Agnoscat episcopus seruum se esse plebis, non dominum. uerum hec caritas, non conditio exigit.



CAPUT XXIII.

 Non omnibus [Item Isidori de doctrine discretione, Non omnibus] una eademque doctrina est adhibenda, sed pro qualitate morum, diuersa exhortatio erit doctorum. Nam quosdam  increpatio dura, quosdam uero exhortatio corrigit blanda. Sicut periti medici ad uarios corporis morbos diuerso medicamine seruiunt, ita ut iuxta uulnerum uarietates, medicina diuersa sit: sic et doctor Ecclesie singulis quibusque congruum doctrine remedium adhibebit, et quid cuique oporteat pro etate, pro sexu ac professione, annuntiabit. Non omnibus ea que sunt clausa, aperienda sunt. Multi sunt enim qui [ea] capere non possunt: quibus si indiscrete manifestentur, statim aut detrahunt, aut negligunt. Prima quippe prudentie uirtus est, eam quam docere oporteat, existimare personam. Rudibus populis, seu carnalibus, plana atque communia, non summa atque ardua, predicanda sunt, ne immensitate doctrine opprimantur potius quam erudiantur. Unde  et apostolus Paulus ait: Non potui uobis loqui quasi spiritualibus, sed quasi carnalibus; tanquam paruulis in Christo, lac uobis potum dedi, non escam . Carnalibus quippe animis, nec alta nimis de celestibus, nec terrena conuenit predicare: sed mediocriter, ut initia eorum moresque desiderant, edoceri. Coruus dum suos pullos uiderit albi coloris, nullis eos cibis alit: sed tantumdem attendit, donec paterno colore nigrescant, et sic illos frequenti cibo reficit. Ita et Ecclesie doctor strenuus, nisi eos quos docet uiderit ad suam similitudinem penitentie confessione nigrescere, et nitore seculari deposito, lamentationis habitum de peccati recordatione induere, ut pote adhuc exterioribus, hoc est carnalibus, non aperit intelligentie spiritalis  profundiora mysteria: ne, dum audita non capiunt, prius incipiant contemnere quam uenerari mandata celestia. Aliter est agendum circa eos qui nostro committuntur regimini, si [sed] offendunt, atque aliter cum his qui nobis commissi non sunt. Qui si iusti sunt, uenerandi sunt; si uero delinquunt, pro sola caritate, ut locus est, corripiendi sunt, non tamen cum seueritate, sicut hi qui nobis regendi sunt commissi. Prius docendi sunt seniores plebis, ut per eos infra positi facilius doceantur. Unde et Apostolus: Hec, inquit, commenda fidelibus hominibus, qui idonei sunt et alios docere . Ingenium boni doctoris est incipere a laudibus eorum quos salubriter obiurgatos corripere  cupit, sicut Apostolus ad Corinthios facit, quos a laudibus inchoat, et increpationibus probat. Sed erant apud Corinthios qui et laude et increpatione digni essent [I Cor. I]. Ille uero indiscrete loquitur, qui sic utraque omnibus loquitur [sic discrete sic utraque omnibus loquitur, etc.], ut omnibus utraque conuenire uideantur.



CAPUT XXIu.

. Quia igitur [Gregorius qualiter prelati subiectos doceant, ac semetipsos discreta circonspectione preuideant, Quia igitur, etc.], qualis esse debeat pastor, superius ostendimus: nunc qualiter doceat, demonstremus. Ut enim longe ante nos reuerende memorie Gregorius Nazianzenus edocuit [ut enim . . . edocuit.  Desunt hec omnia], non una eademque cunctis exhortatio congruit, quia nec cunctos par morum qualitas astringit. Sepe namque aliis officiunt, que aliis prosunt. Quia et plerumque herbe que hec animalia nutriunt, alia occidunt. Et lenis sibilus equos mitigat, catulos instigat: et medicamentum quod hunc morbum imminuit, alteri uires iungit; et panis qui uitam fortium roborat, paruulorum necat. Pro qualitate igitur audientium, formari debet sermo doctorum: ut et ad sua singulis congruat, et tamen a communis edificationis arte nunquam recedat. Quid enim sunt intente mentes auditorum, nisi  quedam cithare tensiones tracte chordarum. Quas tangendi artifex, ut non sibimetipsi dissimile canticum faciat, dissimiliter pulsat:  et idcirco chorde consonam modulationem reddunt, quia uno quidem plectro, sed non uno impulsu, feriuntur. Doctor quisque, ut in una uirtute caritatis cunctos edificet, ex una doctrina, non una eademque exhortatione, tangere corda audientium debet.  Doctor etenim, qui loci sui necessitate exigitur summa dicere, hac eadem necessitate compellitur summa monstrare. Illa namque uox libentius auditorum cor penetrat, quam dicentis uita commendat, quia quod loquendo imperat ostendendo adiuuat ut fiat. Hinc enim per prophetam Dominus dicit: Super montem excelsum ascende tu qui euangelizas Sion . Ut uidelicet qui celesti predicatione utitur, ima terrenorum operum deserens, in rerum culmine stare uideatur,  tantoque facilius subditos ad meliora pertrahat, quanto per uie meritum de supernis clamat. Recte etiam sacerdos superhumerale ex auro, hyacintho, et purpura, et cocco bis tincto, et bysso retorta factum habere precipitur, ut quanta uirtutum diuersitate clarescere debeat, demonstretur. In sacerdotis quippe habitu ante omnia aurum fulget, ut in eo intellectus sapientie principaliter emicet. Cui hyacinthus, qui ethereo colore resplendet, adiungitur, ut per omne quod intelligendo penetrat, non ad fauores infimos, sed ad amorem celestium surgat: ne, dum suis incautus laudibus capitur [canitur], ipso etiam ueritatis intellectu uacuetur. Auro quoque et hyacintho, ac purpure, bis tinctus  coccus adiungitur, ut ante interni iudicis oculos omnia uirtutum bona ex caritate decorentur, et cuncta que coram hominibus rutilant, hec in conspectu occulti arbitri flamma intimi amoris accendat. Que scilicet caritas, quia Deum simul ac proximum diligit, quasi ex duplici tinctura fulgescit. Qui igitur sic ad auctoris speciem anhelat, ut proximorum curam negligat; uel sic proximorum curam exsequitur, ut a diuino amore torpescat: qui unum horum quodlibet negligit, in superhumeralis ornamento habere coccum bis tinctum nescit. Ceterum cum rector se ad loquendum preparat, sub quanto cautele studio loquatur, attendat; ne, si inordinate ad loquendum rapitur, erroris uulnere audientium corda feriantur: et cum fortasse sapiens  uideri desiderat, unitatis compagem insipienter abscindat. Hinc namque in Euangelio ueritas ait: Habete sal in uobis, et pacem habete inter uos . Per sal quippe uerbi sapientia designatur. Qui igitur loqui sapienter nititur, magnopere metuat ne in eius eloquio audientium unitas confundatur. Hinc Paulus ait: Non plus sapere quam oportet sapere, sed sapere ad sobrietatem . Ne igitur rector incautus ad loquendum proruat, hoc quod iam premisimus, per semetipsam discipuli ueritas clamat: Habete sal in uobis, et pacem habete inter uos , ac si figurate per habitum sacerdotis dicat: Mala punica tintinnabulis iungite, ut per omnia que dicitis, unitatem fidei cauta obseruatione teneatis. Sacerdos semper uocem predicationis  habeat, ne superni spectatoris iudicium ex silentio ostendat. [a 1Kb] Scriptum quippe est: Audiatur sonitus, quando ingreditur, aut egreditur sanctuarium in conspectu Domini, et non moriatur . Sacerdos in tabernaculum ingrediens uel egrediens moritur, si de eo sonitus non auditur: quia iram contra se occulti iudicis exigit, si sine predicationis sonitu incedit. Apte autem tintinnabula uestimentis pontificis describuntur inserta. uestimenta etenim sacerdotis quid aliud quam recta opera debemus accipere, Propheta attestante qui ait: Sacerdotes tui induantur iustitiam ; uestimentis itaque illius tintinnabula inherent, uite uiam, cum lingue sonitu, ipsa quoque bona opera sacerdotis clament. Nos quia infirmi homines sumus,  cum Deo de hominibus loquimur, debemus primum meminisse quid sumus: ut ex propria infirmitate pensemus, quo docendi ordine infirmos fratres consolemur. Consideremus igitur, quia aut tales sumus, quales nonnullos corrigimus: aut tales aliquando fuimus, etsi iam diuina gratia operante non sumus: ut tanto eos temperantius corde humili corrigamus, quanto nosmetipsos uerius in his quos emendamus, agnoscimus. Si nos sacerdotes tales nec sumus, nec fuimus quales adhuc illi sunt quos emendare curamus: ne cor nostrum forte superbiat, et de ipsa innocentia in peius ruat, quorum mala corrigimus, alia eorum bona nobis ante oculos  reuocemus; que si omnino nulla sunt, ad occulta Dei iudicia recurramus. Quia sicut nos nullis meritis hoc ipsum bonum quod habemus, accipimus: ita illis quoque potest gratia superne uirtutis infundere, ut excitati posterius, etiam possint ipsa bona que nos ante accepimus, preuenire. Quis enim crederet quod per apostolatus meritum Saulus lapidatum Stephanum precursurus erat, qui in morte eius lapidantium uestimenta seruabat? His ergo primum cogitationibus humiliari cor debet, et tunc demum delinquentium iniquitates increpare.



CAPUT XXu.

 [Isidori de doctorum silentio.] Pro malo merito plebis, aufertur doctrina  predicationis; pro bono merito audientis, tribuitur sermo doctoris. In potestate diuina consistit, cui uelit Deus doctrine uerbum dare, uel cui auferre: et hoc aut pro dicentis, aut pro audientis fit merito, ut modo pro culpa plebis auferatur sermo doctoris, modo pro utilitate rectoris tribuatur. Nam et bonus docet bonum, et malus malum; et bonus malum, et malus bonum; quod tamen fit iuxta meritum populorum. Non omnia tempora congruunt doctrine, secundum Salomonis sententiam dicentis: Tempus tacendi et tempus loquendi . Non quidem per timorem, sed per discretionem, propter malorum incorrigibilem iniquitatem, nonnunquam electos oportet a doctrina cessare. Interdum doctores Ecclesie calore caritatis ardentes, conticescunt a  docendo, quia non est qui audiat, testante propheta: Ciuitates Austri clause sunt, et non est qui aperiat . Qui docendi accipit officium, interdum ad tempus facta proxime taceat, que statim corrigere nequaquam existimat. Nam si corrigere potest et dissimulat, uerum est quod consensum erroris alieni habeat. Plerique sancti doctores pro mali pertinacia, quia iniquos emendare nequeunt, his tacere disponunt: sed calorem spiritus quo aguntur, ferre non sustinentes, iterum in increpationem prosiliunt impiorum.



CAPUT XXuI.

 Quod uero [Prosperi quod nichil prosit sacerdoti, etiamsi  bene uiuat, si male uiuentes tacendo non arguit, Quod uero, etc.] dicit Apostolus , ut nos formam debeamus exhibere fidelibus, quid ualebit si is cui uel exhortandi bonos, uel castigandi malos, cura commissa est, bene uiuendo se imitandum bonis exhibeat, et malos tacendo non arguat? Ad hoc enim  sancte uiuendum est sacerdoti, ne dicta sua repugnantibus factis euacuet. Si quod predicat fieri debere, non faciat, aut si quod non facit, predicare presumpserit, nichil apud eos qui eius uitam nouere, proficiet. Quia ad hoc est Ecclesie Dei prepositus, ut non solum bene uiuendo alios exemplo sue conuersationis instituat, sed etiam fiducialiter predicando  singulis ante oculos peccata sua constituat: que pena maneat duris, que gloria obedientibus, ostendat, nullius salutem desperando contemnat, animas emendari nolentium plangat, imitatus Apostolum qui ait: Ut lugeam multos ex his qui ante peccauerunt, et non egerunt penitentiam . Et iterum: Quis infirmatur, et ego non infirmor? Quis scandalizatur, et ego non uror ? Quapropter sciens quod si quibuslibet diuitibus ac potentibus male uiuentibus pareat, aut foueat eos, perdat simul et pereat, et sancte debet uiuere propter exemplum, et pie docere propter sue administrationis officium; certus quod ei nichil sua iustitia suffragetur: de cuius manu anima pereuntis exigitur. Quando quicunque alius perierit, quem nulla  docendi necessitas manet, solus penas sui sceleris dabit. Ille autem cui dispensatio uerbi commissa est, etiamsi sancte uiuat, et tamen perdite uiuentes arguere aut erubescat, aut metuat, cum omnibus qui eo tacente perierint, perit. Et quid ei proderit non puniri suo, qui puniendus est alieno peccato? Mentior, nisi hoc Dominus per Ezechielem prophetam sub cuiusdam terroris denuntiatione loquitur, dicens ad eum: Et tu, fili hominis, speculatorem dedi te domui Isrel . Nec hoc transeunter debemus audire, quod sacerdotem speculatorem appellat; ut sicut speculatoris est de loco editiore prospicere, et plus omnibus contemplari, ita sacerdos debet esse propositi sublimitate celsior cunctis, ac maioris scientie habere gratiam, qua possit sub  se uiuentes instruere. uideamus iam quid diuinus sermo contineat. Audies, inquit, sermonem ex ore meo, et annuntiabis eis ex me ; ut hoc dicat sacerdos, quod ex diuina lectione didicerit, quod illi Deus inspirauerit, non quod presumptione humani sensus inuenerit. Annuntiabis eis, inquit, ex me. Ex me, et non ex te, mea uerba loqueris eis; non est quod ex eis tanquam de tuis infleris: ex me, inquit, eis annuntia. Sed iam quid annuntiet, audiamus. Si me dicente ad impium, Impie, morte morieris, non fueris locutus, ut se custodiat impius a uia sua, ipse impius in iniquitate sua morietur: sanguinem uero eius de manu tua requiram. Quid expressius, quid apertius potest dici? Si impio,  inquit, locutus non fueris, ut se ab impietate custodiat, et ille perierit, sanguinem eius de manu tua requiram. Hoc est dicere: Si ei peccata sua non annuntiaueris, si eum non argueris, ut ab impietate sua conuertatur et uiuat: et te qui non increpasti, et ipsum qui te tacente peccauit, flammis perennibus perdam. Quis, rogo, tam saxei pectoris, quis tam ferrcus erit, quem sententia ista non terreat? quis tam alienus a fide, qui sententie isti non credat?



CAPUT XXuII.

 Sunt nonnulli [Gregorius de pastoribus non recte gradientibus, Sunt nonnulli, etc.], qui solerti cura spiritalia precepta perscrutantur, sed que intelligendo penetrant uiuendo  conculcant. Repente docent que non opere, sed meditatione didicerunt, et quod uerbis predicant moribus impugnant. Unde fit ut cum pastor per abrupta graditur, ad precipitium grex sequatur. Per prophetam Dominus contra contemptibilem pastorum scientiam queritur dicens: Cum ipsi limpidissimam aquam biberitis, reliquam pedibus uestris conculcabatis [turbabatis]; et oues mee, que conculcate pedibus uestris fuerant, pascebantur, et que pedes uestri turbauerant, hec bibebant . Aquam nempe limpidissimam pastores bibunt, cum fluenta ueritatis recte intelligentes hauriunt. Sed eamdem aquam perturbare, est sancte meditationis studia male uiuendo corrumpere. Aquam scilicet pastorum turbatam pedibus oues bibunt cum  subiecti quique non sectantur uerba que audiunt, sed sola que conspiciunt exempla prauitatis imitantur. Qui cum dicta sitiunt, et per opera peruertuntur, quasi corruptis fontibus, in potibus lutum sumunt. Nemo amplius nocet in Ecclesia quam qui peruerse agens, nomen uel ordinem sanctitatis habet. Delinquen tem namque hunc redarguere nullus presumit: et in exemplum culpa uehementer extenditur, quando pro reuerentia ordinis peccator honoratur. Qui ad sanctitatis speciem deductus, uel uerbo ceteros destruit, uel exemplo, melius profecto fuerat, ut hunc ad mortem sub exteriori habitu terrena acta constringerent, quam [quem] sacra officia in culpa ceteris imitabilem demonstrarent: qui nimirum si solus caderet, utcunque hunc tolerabilior inferni  pena cruciaret.  Sepe suscepta cura regiminis, cor per diuersa intuendo diuerberat; et impar quisque inuenitur ad singula, dum confusa mente diuiditur ad multa. Unde quidam sapiens prouide admonet, dicens: Fili, ne in multis sint actus tui . Quia uidelicet nequaquam plene in uniuscuiusque operis ratione colligitur, dum mens per diuersa sparsa [Deest sparsa] partitur: cumque foras per insolentem curam trahitur, a timoris intimi soliditate uacuatur. Dum etiam mens in exteriorum fit dispositione sollicita, sui est solummodo ignara, et scit multa cogitare, se nesciens. Nam cum plus quam necesse est se exterioribus implicat, quasi occupata in itinere, obliuiscitur quo  tendebat: ita ut ab studio sue inquisitionis alienata, ne ipsa quidem, que patitur, damna consideret, et per quanta delinquat, ignoret. Ezechias rex peccare se minime credidit, cum uenientibus ad se alienigenis, cellas aromatum ostendit: sed in damnationem secuture prolis, ex eo iram iudicis pertulit, quod se licenter facere existimauit . Sepe enim dum multa suppetunt, dumque agi possunt, subiecti que acta sunt admirantur, in cogitatione se animus eleuat, et plene in se iram iudicis prouocat, quamuis per iniqua foras opera non erumpat. Intus quippe est qui iudicat, intus quod iudicatur. Cum ergo in corde delinquimus, latet homines quod apud nos agimus: sed tamen ipso iudice teste peccamus. Hec proferentes, non potestatem  regiminis reprehendimus, sed ab appetitu illius cordis infirmitatem munimus, ne imperfecti quippe culmen arripere regiminis audeant: et qui in planis stantes titubant, in precipiti pedem ponant.  Cecus pastor est qui superne lumen contemplationis ignorat, qui presentis uite tenebris pressus, dum uenturam lucem nequaquam dirigendo conspicit, quo gressum operis [Deest operis] ponat, nescit. Claudus uero rector est qui quidem, quo pergere debeat, aspicit, sed per infirmitatem mentis, uite uiam perfecte non ualet tenere quam uidet; quia ad uirtutis statum dum fluxa consuetudine non erigitur, quo per desiderium innititur, illuc gressus operis efficaciter non sequuntur. Paruo autem naso est, qui ad tenendam mensuram discretionis  idoneus non est. Naso quippe odores fetoresque discernimus. Recte ergo per nasum discretio exprimitur, per quam uirtutes eligimus, delicta reprobamus. Sed sunt nonnulli qui dum estimari se hebetes nolunt, sepe se in quibusdam inquisitionibus, plus quam necesse est, exercentes, ex nimia subtilitate falluntur. Unde hic quoque subditur: uel grandi et torto naso . Nasus etenim grandis et tortus, est discretionis subtilitas immoderata. Que dum plus quam decet excreuerit, actionis sue rectitudinem ipsa confundit. Fracto autem pede uel manu est qui uiam Dei pergere omnino non ualet, atque a bonis actibus funditus exsors uacat: quatenus hec non ut claudus saltem cum infirmitate teneat, sed ab his omnimodo alienus  existat. Gibbus uero est, quem terrene sollicitudinis pondus deprimit, ne unquam ad superna respiciat, sed solis his que in infimis calcantur intendat. Qui etsi aliquando aliquid ex bono patrie celestis audierit, ad hoc nimirum peruerse consuetudinis pondere pregrauatus, cordis faciem non attollit: quia cogitationis statum erigere non ualet, quem terrene sollicitudinis usus curuum tenet. Lippus namque est, cuius quidem ingenium ad agnitionem ueritatis emicat, sed tamen hoc carnalia opera obscurant. In lippis quippe oculis pupille sane sunt, sed humore defluente infirmate palpebre grossescunt. Que quia infusione crebra atteruntur, acies pupille uitiatur. Et sunt nonnulli quorum sensum  carnalis uite operatio sauciat, qui uidere recta subtiliter per ingenium poterant, sed usu prauorum actuum caligant. Lippus itaque est, cuius sensum natura exacuit, sed conuersationis prauitas confundit. Cui bene per angelum dicitur: Collyrio inunge oculos tuos, ut uideas . Collyrio quippe oculos, ut uideamus, inungimus, cum ad cognoscendam ueri luminis claritatem, intellectus nostri aciem medicamine bone operationis adiuuamus. Albuginem tolerans, nichil uidet: albuginem habet sacerdos in oculo, qui ueritatis lucem uidere non sinitur, quia arrogantia sapientie, siue iustitie cecatur. Pupilla namque oculi nigra, uidet: albuginem tolerans, nichil uidet: quia uidelicet sensus humane cogitationis, si stultum se peccatoremque intelligit,  cognitionem intime claritatis apprehendit; si autem candorem sibi iustitie, siue sapientie tribuit, a luce se superne cognitionis excludit, et eo claritatem ueri luminis nequaquam penetrat quo se apud se per arrogantiam exaltat; sicut de quibusdam dicitur: Dicentes enim se esse sapientes, stulti facti sunt . Iugem uero habet scabiem in corpore, cui carnis petulantia sine cessatione dominatur in mente. In scabie etenim feruor uiscerum ad cutem trahitur, per quam recte luxuria designatur, quia si cordis tentatio usque ad operationem prosilit, nimirum feruor intimus usque ad cutis scabiem prorumpit. Et foris iam corpus [scabies] sauciat, quia dum in cogitatione uoluntas non reprimitur, etiam in actione dominatur. Quasi enim cutis pruriginem Paulus  curabat abstergere, cum dicebat: Tentatio uos non apprehendat, nisi humana . Ac si aperte diceret: Humanum quidem est in corde tentationem perpeti; demoniacum uero est tentationis certamine in operatione superari. Impetiginem quoque habet in corpore quisquis auaritia uastatur in mente. Que si in paruis non compescitur, nimium sine mensura dilatatur. Impetigo quippe sine dolore corpus occupat, et absque occupati tedio excrescens, membrorum decorem fedat: quia et auaritia captiuam animam, dum quasi delectat, exulcerat; dum adipiscenda queque cogitationi obiicit, ad inimicitias accendit, et dolorem in uulnere non facit, quia estuanti animo ex culpa abundantiam promittit.  Decor membrorum per impetiginem perditur, quia aliarum quoque uirtutum per auaritiam pulchritudo deprauatur. Et quasi totum corpus exasperat, quia per uniuersa uitia animum supplantat, Paulo attestante qui ait: Radix omnium malorum est cupiditas . Ponderosus est, qui turpitudinem non exercet opere, sed tamen ab hoc cogitatione continua sine moderamine grauatur in mente. Qui nequaquam usque ad opus quidem nefarium rapitur, sed eius animus uoluptate luxurie, sine ullo repugnationis obstaculo [stimulo], delectatur. uitium quippe est ponderis, cum humor uiscerum ad uirilia labitur, que profecto cum molestia dedecoris intumescunt. Ponderosus ergo est, qui totis cogitationibus ad lasciuiam defluens, pondus turpitudinis  gestat in corde. Et quamuis praua non exerceat opere, ab his tamen non euellitur mente: nec ad usum boni operis in aperto ualet assurgere, quia grauat hunc in abditis pondus turpe. Quisquis ergo quolibet horum uitio subigitur, panes Domino offerre prohibetur, ne profecto diluere aliena delicta non ualeatis, quem adhuc propria deuastant. . Cum sacerdos non agit bona que loquitur, ei etiam sermo subtrahitur, ne loqui audeat quod non operatur, sicut per Prophetam dicitur: Peccatori autem dixit Deus, Quare tu enarras iustitias meas, et assumis testamentum meum per os tuum ? Unde etiam [et Psalmista] deprecatur, dicens: Et ne auferas de ore meo uerbum ueritatis usquequaque . Perpendit namque quod  omnipotens Deus ueritatis uerbum facientibus tribuit, et non facientibus tollit. Qui ergo hoc de ore suo non auferri petiit, quid aliud quam gratiam bone operationis quesiuit? Ac si aperte diceret:  A bono opere errare me non sinas, ne, dum amitto ordinem bene uiuendi, rectitudinem perdam loquendi. Plerumque doctor qui docere audet quod negligit agere, cum desierit bona loqui que operari contempsit, docere subiectos incipit praua que agit: ut iusto omnipotentis Dei iudicio, in bono iam nec linguam habeat, qui habere bonam uitam recusat: quatenus dum mens eius terreno amore incenditur, de terrenis rebus semper loquatur. Unde in Euangelio ueritas dicit: Ex abundantia enim cordis os loquitur. Bonus homo de bono  thesauro profert bona, et malus homo de malo theosauro profert mala . Hinc et Ioannes ait: Ipsi de mundo sunt, ideo de mundo loquuntur .



CAPUT XXuIII.

 Recolite ergo [Prosperi de negligentia sacerdotis, qui doctrine sue negligens personam implere non potest doctoris, Recolite ergo, etc.] quanta et qualia, me audiente atque probante, dicere solebatis de administratione pontificis, qui, populi sibi commissi cura posthabita, ardentius bona presentia desiderat, quam futura; et oblitus quod non solum de se, sed etiam de grege sibi credito, rationem pastori pastorum omnium reddet, sua suorumque detrimenta non  cogitat. Quem non delinquentium peccata contristant, nec proficientium bona letificant, sed de se tantum, plerumque autem nec de se omnino sollicitus, quid a suis boni maliue geratur, ignorat. Qui non predicat perseuerantiam iustis, penitentiam prauis, contemptum mundi conuersis, futuras penas auersis. Qui non potest dicere contemptoribus admonitionis sue, Futurum cogitate iudicium, quod ipse forte non cogitat. Amatoribus mundi, Nolite diligere mundum, si eum mundi amor oblectat. Ambitiosis, Ambitioni iam finem imponite, si eum ambitio ruinosa precipitat. Ebriosis, Ebrietatem cauete, si se mero usque ad alienationem mentis ingurgitat. Sumptuosis dapibus grauidus, non potest suis abstinentiam laudare, quam calcat. uitio cupiditatis  addictus, cupidis amorem non potest dissuadere pecunie. Inimicitiarum tenax, non ualebit animos dissidentium sacerdotali tranquillitate componere. Iustitiam predicare iudicibus erubescit, quam ipse persone potentis fauore corrumpit: nec defendit oppressos, si personas aut honorat, aut despicit: et quidquid boni non facit, aut mali committit, nec iubebit fieri, nec uetabit: quia necessariam docendi auctoritatem, contrarietate sue actionis, aut amittit aut minuit.



CAPUT XXIX

 [Isidori de his qui bene docent et male uiuunt.] Interdum doctoris uita etiam ipsa uerax doctrina uilescit; et qui non uiuit sicut  docet, ipsam, quam predicat, ueritatem contemptibilem facit. Arcus peruersus est lingua magistrorum docentium bene, et uiuentium male: et ideo quasi ex peruerso arcu sagittam emittunt, dum suam prauam uitam proprie lingue ictu confodiunt. Qui bene docet, et male uiuit, tanquam es, aut cymbalum, sonitum facit aliis, ipse tamen sibi manet insensualis. Qui bene docet, et male uiuit, quod docet, bene uiuentibus proficit: quod uero male uiuit, seipsum occidit. Sicut sacerdos qui, si digne se agit ut sacerdotem decet, ministerium eius et ipsi et aliis utile est. Indigne autem uiuens, aliis quidem utilis est loquendo, se autem interficit praue uiuendo. Ac per hoc quod in illo mortuum est, proprium eius est; quod uero uiuit in eo, id est sacrum  ministerium, alienum est. Qui bene docet, et male uiuit, uidetur ut cereus, qui aliis bonam nouit lucem prestare, se uero in malis suis consumere atque exstinguere. Qui bene docet, et male uiuit, uidetur bonum malo coniungere, lucem tenebris miscere, ueritatem mendacio mutare.



CAPUT XXX.

 Sepe per quos iustitia [Item Isidori de exemplis malorum sacerdotum, Sepe per quos iustitia, etc.] docetur, per ipsos peccati morbus irrepit, et mors ad plebes pertransit: scilicet uel dum mala docent, uel dum faciunt praua. Plerique sacerdotes et clerici praue uiuentes, forma ceteris in malum existunt, qui in bonis exemplum esse debuerunt.  Hi enim quoscunque exemplo male conuersationis sue perdunt, de illis rationem sine dubio reddituri sunt. Ex carnalium prepositorum exemplo, plerumque fit uita deterior subditorum; et plebis merito fiunt tales sacerdotes, qui exemplo deteriore populum destruant, non edificent. Ex merito enim plebis nonnunquam episcopi deprauantur, quatenus procliuius corruant qui sequuntur. Capite languescente, cetera corporis membra inficiuntur. Unde et scriptum est: Omne caput languidum, et omne cor merens, a planta pedis usque ad uerticem non est in eo sanitas . Caput enim languidum doctor est agens peccatum; cuius malum ad corpus peruenit, dum eo uel peccante, uel praue docente, pestifer languor ad plebes subditas transit. Deteriores sunt  qui siue doctrinis, siue exemplis, uitam moresque bonorum corrumpunt, his qui substantias aliorum prediaque diripiunt. Hi enim ea que extra nos, sed tamen que nostra sunt, auferunt. Corruptores uero morum proprie non ipsos diripiunt, quoniam diuitie hominum iustorum mores eorum sunt. Multum ergo distant damna morum a damnis temporalium rerum, dum ista extra nos sint, mores uero in nobis.



CAPUT XXXI.

 Prouidentia [Item Isidori de prepositis carnalibus, Prouidentia, etc.] plerumque diuini consilii ordinantur prepositi, mundana et exteriora sectantes, ut dum temporalibus rebus se totos impendunt, spiritales tutiorem uitam contemplationis  exerceant. Quia dure sunt quiete uiuere uolentibus sarcine curarum episcopalium, prouidet sepe Deus curis deditos secularibus ad susceptionem regiminis: ut dum hi exteriora sine tedio procurant, spiritales rebus interioribus sine impedimento rerum terrenarum deseruiant. Dei ergo ordinem accusant, a quo instituuntur, qui episcopos condemnant, dum minus spiritualia, sed magis terrena sectantur. Ex diuina enim constat tabernaculi dispositione, ob iniurias mundi ferendas, et turbines quosdam institui episcopos, secularibus curis insistentes: ut hi qui interius superna desiderant, nullo terreno obsistente negotio, liberius hoc quod amant, intendant. Non est itaque iudicandus a plebe rector inordinatus, dum magis nouerint populi, sui fuisse  meriti, peruersi regimen suscepisse pontificis. Nam pro meritis plebium, disponitur a Deo uita rectorum. Exemplo Dauid peccant [Dauid peccantis], ad comparationem principum, qui ex merito plebis preuaricantur. Sententia damnantur Cham filii Ne, qui suorum prepositorum culpas in publico produnt, sicut Cham qui patris pudenda non operuit, sed deridenda monstrauit. Habituri sunt Sem meritum et Iaphet, qui reuerenter operiunt que patres suos excessisse cognoscunt, si tamen patrum facta non diligant, sed tantum operiant, nec imitentur. Nam sunt qui prepositos suos peruerse iudicant, dum terrenis studiis eos plus uiderint esse intentos, si uel parum iam ipsi de spiritalibus cognouerint. Rectores ergo iudicandi a Deo sunt, a suis autem subditis  nequaquam iudicandi sunt, exemplo Domini, qui per se uendentes columbas et nummulariorum mensas proprio euertit flagello , et proiecit a templo uel etiam sicut dicit Psalmista: Deus stetit in synagoga deorum, in medio autem deos discernit . Quod si a fide exorbitauerit rector, tunc erit arguendus a subditis. Pro moribus uero reprobis tolerandus magis quam distringendus a plebe est.



CAPUT XXXII.

 Sed nos presentibus [Prosperi luctuosa descriptio carnaliter uiuentium sacerdotum, Sed nos presentibus, etc.] delectati, dum in hac uita commoda nostra et honores inquirimus, non ut meliores, sed ut ditiores, nec ut  sanctiores, sed ut honoratiores simus, ceteris preesse festinamus. Nec gregem Domini, qui nobis pascendus tuendusque commissus est, sed nostras uoluptates, dominationem, diuitias, et cetera blandimenta carnaliter cogitamus. Pastores dici uolumus, nec tamen esse contendimus. Officii nostri uitamus laborem, appetimus dignitatem. Immundorum spirituum feras a grege dilacerando non pellimus: et quod eis remanserit, ipsi consumimus, quando peccantes diuites uel potentes, non solum non arguimus, sed etiam ueneramur, ne nobis aut munera solita offensi non dirigant, aut obsequia desiderata subducant. Ac si muneribus eorum et obsequiis capti, imo per hec illis addicti [imo . . . addicti, desunt], loqui eis de peccato suo, aut de futuro iudicio formidamus. Et  ideo minaciter superbiam nostram diuinus sermo contundit, sed noster auditus nichil, unde proficiamus, admittit; quia presentis uite capti dulcedine, que pena negligentiam: nostram maneat in eternum, nolumus cogitare. In pastores ergo ista dicuntur, de quorum nobis inani appellatione blandimur: Hec dicit Dominus Deus: ue pastoribus Isrel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini. Quod crassum erat, occidebatis, gregem autem meum non pascebatis: quod infirmum fuit, non consolidastis: et quod egrotum, non sanastis: quod fractum est, non alligastis: et quod abiectum, non reduxistis: quod perierat, non quesistis: sed cum austeritate imperabatis eis, et cum potentia: et disperse sunt  oues mee, eo quod non esset pastor, et facte sunt in deuorationem omnium bestiarum agri . Et paulo post: Propterea pastores, audite uerbum Domini: uiuo ego, dicit Dominus Deus, quia pro eo quod facti sunt greges mei in rapinam, et oues mee in deuorationem omnium bestiarum agri, eo quod non esset pastor: neque enim quesierunt pastores gregem meum, sed pascebant pastores semetipsos, et gregem meum non pascebant. Propterea, pastores, audite uerbum Domini. Hec dicit Dominus Deus: Ecce ego ipse super pastores requiram gregem meum de manu eorum, et cessare faciam eos, ut ultra non pascant gregem, nec pascant amplius pastores semetipsos . Quis ad hec non contremiscat? Quis ista sine intolerabili metu future examinationis accipit,  nisi qui aut non intelligit, aut futura non credit? Sed quia omnia que Deus obseruari uoluit, tam aperta posuit, et ita sui nominis auctoritate firmauit, ut ea facilius  contemnamus, quam nos non intelligere, uel non credere, tam aperta et diuina fingamus, quando audimus, Hec dicit Dominus, quis non futurum esse credat quod dicit Dominus, nisi qui Deo non credit? Quod autem dicit, ue pastoribus, istud ue pro maledicto poni, et pastorum nomine nos significari, quis non intelligat, nisi qui futurum non cogitat? Greges Domini pascendos pastores facti suscipimus, et nos ipsos pascimus, quando non gregum utilitati prospicimus, sed quid foueat et augeat nostras uoluptates, attendimus. Lac et lanas ouium Christi, uidelicet oblationes  quotidianas ac decimas fidelium, gaudentes accipimus, et curam pascendorem gregum ac reficiendorum, a quibus peruerso ordine uolumus pasci, deponimus [negligimus]. Non sanamus spiritali consilio peccatis infirmum, non sacerdotali ope consolidamus aut reficimus diuersis tribulationibus fractum; non ad uiam salutis reuocamus errantem, non requirimus sollicitudine pastorali uenie desperatione iam perditum: ad hoc tantum potentes effecti, ut nobis in subiectos dominationem tyrannicam uindicemus, non afflictos contra uiolentiam potentum, qui in eos ferarum more seuiunt, defendamus. Inde est quod non tam a potentibus huius mundi quam a nobis  nonnulli grauiter fatigati depereunt, quos se de manu nostra  Dominus requisiturum terribiliter comminatur, dicens: Requiram oues meas de manu pastorum, et cessare eos faciam, ut ultra iam non pascant greges meos. Quod quid est aliud, quam pastores qui semetipsos, non greges meos, pascunt, sublimitate sue dignitatis exspoliabo, et inter reprobos, quia honorem suum noluerunt custodire, proiiciam? Horum et his similium consideratione perterritus Propheta [Deest Propheta]: Timor et tremor, inquit, uenerunt super me, et contexerunt me peccatorum meorum tenebre. Et dixi, Quis dabit mihi pennas sicut columbe, et uolabo, et requiescam ? Et hoc est totum propter quod imperitie mee ac futuri finis recordatus ingemui, et uolui, sarcina episcopatus mei deposita, elongare fugiens, et manere in solitudine,  et ibi exspectare Dominum, qui saluum me faceret a pusillanimitate mea, et ab ipsa intolerabilium mihi sollicitudinum tempestate.



CAPUT XXXIII.

 Iracundi doctores [Isidori de iracundis doctoribus, Iracundi doctores, etc.], per rabiem furoris, discipline modum ad immanitatem crudelitatis conuertunt: et unde emendare subditos poterant, inde potius uulnerant. Ideo sine mensura ulciscitur culpas prepositus iracundus: quia cor eius dispersum in rerum curis, non colligitur in amorem unius deitatis. Mens enim soluta in diuersis, catena caritatis non astringitur: sed male laxata, male ad omnem occasionem mouetur.



CAPUT XXXIu.


 Omnis spiritalis [De zelo pastoris officii Gregorius, Omnis spiritalis, etc.] zelus doctoris, animum frigit: quia ualde cruciatur, dum infirmos quosque eterna deserere, et rebus temporalibus delectari conspicit. Nullum quippe omnipotenti Deo tale est sacrificium, quale est zelus animarum, sicut Psalmista ait: Zelus domus tue comedit me . Paulus apostolus zelo animarum cruciatus, dicebat: Quis infirmatur, et ego non infirmor? Quis scandalizatur, et et ego non uror ? Ipsum suum cor, quod animarum zelo succenderat, quid aliud quam quasi sartaginem fecerat, in qua amore uirtutum contra  uitia ardebat ? Quod enim urebatur, sartago enim et coquebatur, quia incendebatur amaritudine, sed uirtutum alimenta preparabat ex sua afflicta cogitatione. Sed quid est quod Ezechiel propheta eamdem sartaginem inter se et ciuitatem murum ferreum ponit, nisi quod idem fortis zelus, qui nunc in mente doctoris agitur, in die extremi iudicii inter eum et animam quem a uitiis zelatur, testis est? ut et si audire is qui docetur noluerit, doctor tamen pro zelo quam exhibet, de auctoris negligentia reus non sit? Murum ergo ferreum propheta inter se et ciuitatem ponit, quia in ultionis tempore, inde doctor a damnationis periculo munitur, unde nunc per zelum custodie cordis frixuram patitur. Quantum uero frixura cordis, que  spiritali zelo agitur, omnipotenti Deo placeat, aperte ostenditur, cum offerri per legem simila in sacrificium iubetur. Scriptum quippe est: In sartagine oleo conspersa frigetur, offeretque eam calidam in odorem suauissimum domino sacerdos, qui patri iure successerit, et tota cremabitur in altari . Tunc simila in sartagine frigitur, cum munda mens iusti per zeli sancti ardorem crematur. Que conspergi oleo precipitur, id est caritatis misericordia misceri, que in conspectu omnipotentis Dei ardet et lucet. Conspergatur ergo oleo mens, que in sartagine frigitur, quia sancti zeli districtio necesse est ut ex misericordie uirtute et ardeat et clarescat. Amat enim eumdem ipsum quem insequi uidetur. Unde et calida in odorem suauissimum Domino offerri  precipitur, quia si amorem zelus non habet, ea que de sartagine offertur, calorem simila amisit. Notandum ualde est quis similam offerre precipitur, uidelicet sacerdos qui patri iure successerit. Ille enim sacerdos patri iure succedit, qui se esse omnipotentis Domini filium moribus demonstrat, atque a nobilitate intima operum suorum ignobilitate non discrepat. Que in altari tota cremari precipitur, ut uidelicet holocaustum fiat. Simila itaque in sartagine, est munda mens iusti in zeli spiritalis afflictione, que per sollicitudinem animarum frigitur: et non solum sacrificium, sed etiam holocaustum Domino esse deputatur. Sumamus igitur sartaginem ferream, et ponamus eam murum ferreum inter nos et ciuitatem, id est, assumamus zelum fortem, ut inter  nos et auditoris nostri animum inueniamus hanc postmodum fortem munitionem. Tunc enim hunc murum ferreum inuenturi sumus, si nunc eum fortiter tenemus, uidelicet docendo, custodiendo, suadendo, increpando, mulcendo, terrendo, aliquando leniter, aliquando uero et seuerius agendo. De qua seueritate per Ezechielem recte subditur: Et obseruabis faciem tuam ad eam, et erit in obsidionem . Quid est, obfirmare faciem ad Ierusalem in latere descriptam, nisi ut ei anime, cui celestis pacis uisionem doctor denuntiat, si adhuc eam infirmari in suis actibus conspicit, remissiorem et clementiorem se minime ostendat? Unde scriptum est: Filie tibi sunt? serua corpus illarum, et non ostendas  hilarem faciem tuam ad illas . Infirme quippe anime, atque appetitui mundi dedite, aliquando melius ex seueritate seruantur, ut obfirmata facies, id est, per seueritatis custodiam ab omni spe friuole remissionis abducta, inconstantem animam terreat, atque a delectatione uitiorum, districtionis uigore constringat. Quod cum a doctore agitur, semper necesse est, ut dulcedo et humilitas in corde teneatur; quatenus et multum amet, et nunquam contra eum per elationem superbiat: cui tamen amorem suum et humilitatem pro utilitate eius prodere recusat. Sequitur: Et circumdabis eam. Circumdat doctor auditoris animam, cum in omne quod in hac uita agitur, tentationum laqueos apponi posse denuntiat; ut dum ubique fit mens pauida,  ubique circumspecta, quanto timidior, tanto uigilantior uiuat.  Ipse namque zelus rectitudinis, dum inquietudine mentem agitat, eius mox aciem obscurat, ut altiora in commotione non uideat, que bene prius tranquilla cernebat. Sed inde subtilius ad alta reducitur, unde ad tempus, ne uideat, reuerberatur. Nam ipsa recti emulatio, eterna [interna] post paululum in tranquillitate largius aperit, hic interim per commotionem claudit: et unde mens turbatur ne uideat, inde proficit, ut ad uidendum uerius clarescat. Sicut infirmanti oculo cum collyrium immittitur, lux penitus negatur: sed inde eam post paululum ueraciter recipit, unde hanc ad tempus salubriter amittit. Nunquam uero commotioni contemplatio iungitur; nec preualet mens  perturbata conspicere, ad quod uix tranquilla ualet inhiare: quia nec solis radius cernitur, cum commote nubes celi faciem obducunt, nec turbatus fons respicientis imaginem reddit, quam tranquillus proprie [propriam] ostendit, quia pro eius unda palpitat, eo in se speciem similitudinis obscurat. Sed cum per zelum animus mouetur, curandum summopere est, ne hec eadem, que instrumento uirtutis assumitur, menti ira dominetur: nec quasi domina preeat, sed uelut ancilla ad obsequium parata, a rationis tergo nunquam recedat. Tunc enim robustius contra uitia erigitur, cum subdita rationi famulatur. Nam quantumlibet ira ex zelo rectitudinis surgat, si immoderata mentem uicerit, rationi protinus seruire contemnit. Et tanto se impudentius  dilatat, quanto impatientie uitium uirtutem putat. Unde necesse est ut hoc ante omnia, qui zelo rectitudinis mouetur, attendat, ne ira extra mentis dominium transeat, sed in ultione peccati tempus modumque considerans, surgentem animi perturbationem subtilius retractando restringat, animositatem reprimat, et motus feruidos sub equitate disponat: ut eo fiat iustior ultor alienus, quo prius exstitit uictor suus. Qui zelo rectitudinis mouetur, sic culpas delinquentium corrigat, ut ante ipse qui corrigit, per patientiam crescat, ut feruorem suum transcendendo diiudicet, ne intemperanter excitatus, ipso zelo rectitudinis longe a rectitudine aberret.



CAPUT XXXu.


 Expedit facultates [Prosperi quod sacerdotes nichil proprium habeant, et ecclesie facultates, tanquam communes, ut pote Deo rationem reddituri, seruare debeant, Expedit facultates, etc.] ecclesie possideri et proprias perfectionis amore contemni. Non enim proprie sunt, sed communes, ecclesie facultates: et ideo quisquis omnibus, que habuit, dimissis aut uenditis, fit rei sue contemptor, cum prepositus fuerit factus ecclesie, omnium que habet ecclesia efficitur dispensator. Denique sanctus Paulinus  ingentia predia que fuerant sua, uendita pauperibus erogauit. Sed cum postea factus fuisset episcopus, non contempsit ecclesie facultates, sed fidelissime  dispensauit. Quo facto satis ostendit, et propria debere propter perfectionem contemni, et sine impedimento perfectionis, posse que sunt communia ecclesie possideri. Quid sanctus Hilarius? Nonne et ipse omnia sua, aut parentibus reliquit, aut uendita pauperibus erogauit? Is tamen, cum merito perfectionis sue fieret ecclesie Arelatensis episcopus, quod illa tunc habebat ecclesia non solum possedit, sed etiam acceptis fidelium numerosis hereditatibus ampliauit. Isti ergo tam sancti, tamque perfecti pontifices, factis euidentibus clamant, posse et debere fieri quod fecerunt. Qui utique homines tam secularium, quam diuinarum litterarum sine ambiguitate doctissimi, si scirent res ecclesie debere contemni, nunquam eas haberent qui omnia sua reliquerant.  Unde datur intelligi, quod tales ac tanti uiri, qui uolentes fieri Christi discipuli, renuntiauerunt omnibus que habebant, non ut possessores, sed ut procuratores, facultates ecclesie possidebant. Et idcirco scientes nichil aliud esse res ecclesie, nisi uota fidelium, pretia peccatorum, et patrimonia pauperum, non eas uendicauerunt in usus suos, ut proprias; sed ut commendatas, pauperibus diuiserunt. Hoc est enim possidendo contemnere, non sibi, sed aliis possidere, nec habendi cupiditate ecclesie facultates ambire, sed eas pietate subueniendi suscipere. Quod habet ecclesia, cum omnibus nichil habentibus habet commune. Nec aliquid inde eis, qui sibi de suo sufficiunt, erogat: quando nichil aliud sit habentibus dare, quam perdere.



CAPUT XXXuI.


 Sacerdotes [De disciplina sacerdotum, de his qui delinquunt. Sacerdotes, etc.] pro populorum iniquitate damnantur, si eos aut ignorantes non erudiant, aut peccantes non arguant, testante Domino ad prophetam: Speculatorem domui Isrel dedi te. Si non fueris locutus, ut se custodiat impius a uia sua, ille in iniquitate sua morietur; sanguinem uero eius de manu tua requiram . Sic enim Heli sacerdos pro filiorum iniquitate damnatus est, licet eos delinquentes admonuit, sed tamen non ut oportebat redarguit . Sacerdotes exquirere debent peccata populorum, et sagaci sollicitudine unumquemque probare  iuxta testimonium Domini ad Ieremiam loquentis: Probatorem, inquit, dedi te in populo meo robustum: et scies, et probabis uias eorum . Sacerdotes studio corrigendi facta perscrutari debent subiectorum, ut emendatos lucrifacere possint. Sicut autem peccatorem conuenit argui, ita iustum non exulcerari. Sacerdotes curam debent habere de his qui pereunt, ut sacerdotali redargutione aut corrigantur a peccatis, aut si incorrigibiles existunt, ab ecclesia separentur. Atrociter arguuntur, qui decipiendo peccantes, non solum non arguunt pro peccato, sed etiam adulanter decipiunt, dicente propheta: Et erunt qui beatificant populum istum, seducentes: et qui beatificantur, precipitati . Atrociter iterum arguuntur, qui peccantem non recipiunt, sed  despiciunt et spernunt, nec alterius delictum, tanquam proprium, ingemiscunt. De talibus per Isaiam Dominus comminans, dicit: Qui dicunt, Recede a me: non appropinques mihi, quia immundus es, isti fumus erunt in furore meo, ignis ardens tota die . Inde est quod et Apostolus omnibus omnia factus est , non imitatione erroris, sed compassionis miseratione, scilicet ut ita uitia aliena fleret, quemadmodum si tali et ipse implicaretur errore. Boni pastores populi debent delicta deflere, et totos se planctibus tradere, imitantes Ieremiam prophetam dicentem: Quis dabit capiti meo aquam, et oculis meis fontem lacrymarum, et plorabo die ac nocte interfectos populi mei ? Tanquam propria igitur delicta, plebis peccata sacerdos flere debet: sed  affectu compatiendi, non actione commissi. Nonnulli presules gregis, quosdam pro peccato a communione eiiciunt, ut peniteant: sed quali sorte uiuere debeant, ad melius exhortando non uisitant. Quibus congrue increpans sermo diuinus comminatur: Pastores qui pascunt populum meum, uos dispersistis gregem meum: eiecistis, et non uisitastis eos. Ecce ego uisitabo super uos malitiam studiorum uestrorum . Bonorum studia sacerdotum, multa diligentia etiam parua plebium facta perquirunt: ut dum in minimis subditorum peccatis se acerrimos prestant, de maioribus malis cautos sibi subditos, ac sollicitos faciant. Sicut medici morbos imminentes curandos suscipiunt, futuros uero, ne irrepant, medicine obiectu quadam prescientia antecedunt: ita  et doctores boni sic ea, que male acta sunt, resecant, ut ea que admitti possunt, ne perpetrentur, doctrina sua succurrente preueniant. Qui blando sermone castigatus non corrigitur, acrius necesse est ut arguatur. Cum dolore enim abscindenda sunt, que leniter sanari non possunt. Admonitus secretim si corrigi de peccato negligit, ut uulnus quod occulte sanari nescit, manifeste debeat emendari. Manifesta peccata non sunt occulta correctione purganda. Palam enim sunt arguendi, qui palam nocent, ut dum aperta obiurgatione sanantur, hi qui eos imitando deliquerant, corrigantur. Dum unus corripitur, plurimi emendantur. Necesse est enim, ut pro multorum saluatione unus condemnetur, quam pro unius licentia multi periclitentur. Ita erga delinquentem  sermo est proferendus, sicut eius qui corripitur expostulat salus. Quod si opus est aliquam medicamenti salutem uerbo increpationis aspergere, lenitatem tamen corde opus est retinere. Doctores nonnunquam duris feriunt increpationibus subditos, qui tamen a caritate eorum quos corripiunt, non recedunt. Sepe ecclesie censura arrogantibus uidetur esse superbia [superba]: et quod a bonis pie fit, crudeliter fieri putatur a prauis: quia non discernunt recto oculo, quod a bonis recto fit animo. Notandum ab omni pontifice uehementer, ut tanto cautius erga commissos agat, quanto durius a Christo iudicari formidat. Nam sicut scriptum est, in qua mensura mensi fueritis, remetietur uobis .  Quotidie namque omnes delinquimus , et in multis erroribus labimur. Qui enim in nostris delictis clementes sumus, in alieno peccato rigorem tenere nequaquam debemus. Multi aliorum uitia cernunt, sua non aspiciunt, et cum ipsi maximis criminibus obnoxii teneantur, minora peccata fratribus non dimittunt. Hypocrite trabem in oculo suo consistentem non sentiunt, et herentem festucam in lumine fratris intendunt. Facilius reprehendimus uitia aliena quam nostra. Nam sepe que peruersa in aliis iudicamus, in nobis nocibilia esse minus sentimus: et quod in aliis reprehendimus, agere ipsi non erubescimus. Facilius uitia uniuscuiusque, quam uirtutes, intendimus: nec quid boni quisque gesserit cupimus agnoscere, sed quid mali egerit,  perscrutamur.



CAPUT XXXuII.

 Predicatores sancti [Gregorius de collata Episcopis potestate ligandi atque soluendi, Predicatores sancti, etc.], qui districtum Dei iudicium metuunt, animarum iudices fiunt: et alios damnant et liberant, qui semetipsos damnari metuebant. Horum profecto nunc in ecclesia episcopi locum tenent: soluendi atque ligandi auctoritatem suscipiunt, qui gradum regiminis sortiuntur. Grandis honor pontificalis, sed graue pondus istius est honoris. Durum quippe est, ut qui nescit tenere moderamina uite sue, iudex uite fiat aliene. Plerumque contingit, ut ipse iudicii locum teneat, cui ad locum uita minime concordat. Ac  proinde sepe agitur, ut uel damnet immeritos, uel alios ipse ligatus soluat. Sepe in soluendis ac ligandis subditis sue uoluntatis motus, non autem caussarum merita sequitur. Unde fit, ut ipsa et ligandi et soluendi potestate se priuet, qui hanc pro suis uoluntatibus [uoluptatibus], et non pro subiectorum meritis, exercet. Sepe fit, ut erga quemlibet proximum odio uel gratia moueatur pastor. Iudicare autem digne de subditis nequeunt, qui in subditorum causis sua uel odia, uel gratiam sequuntur. Unde recte per prophetam dicitur: Mortificabant animas que non moriuntur, et uiuificabant animas que non uiuunt . Non morientem quippe mortificat, qui iustum damnat: et non uicturum uiuificare nititur, qui reum a supplicio absoluere conatur.   Deus omnipotens, ut nos a precipitata sententie prolatione compesceret, cum omnia nuda et aperta sint oculis eius, mala tamen Sodome noluit audita iudicare, qui ait: Clamor Sodomorum et Gomorrhe multiplicatus est, et peccatum eorum aggrauatum est nimis. Descendam et uidebo, utrum clamorem qui uenit ad me, opere compleuerint, an non est ita, ut sciam . Omnipotens itaque Dominus, et omnia sciens, cur ante probationem quasi dubitat, nisi ut grauitatis nobis exemplum proponat, ne mala hominum ante presumamus credere, quam probare. Quid hoc exemplo nisi nos admonemur, ne ad proferendam sententiam unquam precipites esse debeamus, ne temere indiscussa  iudicemus, ne quelibet mala audita nos moueant, ne passim dicta sine probatione credamus?  Cause ergo pensande sunt, et tunc ligandi atque soluendi potestas exercenda. uidendum est que culpa precessit, aut que sit penitentia secuta post culpam: ut quos omnipotens Deus per compunctionis gratiam uisitat, illos pastoris sententia absoluat. Tunc enim uera est absolutio presidentis, cum interni arbitrium sequitur iudicis. Quod bene quatriduani mortui resuscitatio illa significat: que uidelicet demonstrat, quia prius mortuum Dominus uocauit et uiuificauit, dicens: Lazare, ueni foras ; et postmodum is, qui uiuus egressus fuerat, a discipulis est solutus, sicut scriptum est: Cumque egressus esset qui fuerat ligatus  institis, tunc dixit discipulis suis: Soluite eum, et sinite abire , scilicet ut pastores Ecclesie ei penam debeant amouere quam meruit, qui non erubuit confiteri quod fecit. Sub magno moderamine pastores Ecclesie, uel soluere studeant, uel ligare. Sed utrum iuste an iniuste obliget pastor, pastoris tamen sententia gregi timenda est, ne is qui subest, et cum iniuste forsitan ligatur, ipsam obligationis sue sententiam ex alia culpa mereatur. Pastor itaque quisque uel absoluere indiscrete timeat, uel ligare. Is autem qui sub manu pastoris est, ligari timeat uel iniuste, nec pastoris sui iudicium temere reprehendat, ne etsi iniuste ligatus est, ex ipsa tumide reprehensionis superbia, culpa que non erat, fiat.



CAPUT XXXuIII.

  Nonnulli episcoporum [Gregorius de episcopis qui pro ordinatione sacerdotis munera libenter accipiunt. Nonnulli episcoporum, etc.], donum accepti Spiritus in usum solent negotiationis inflectere, et miraculorum signa ad auaritie obsequium declinare. Hinc est enim quod Simon per impositionem manus edita miracula conspiciens, percipere donum Spiritus sancti per pecuniam uoluit: scilicet ut deterius uenderet, quod male comparasset. Hinc redemptor noster flagello de resticulis facto, de templo turbas eiecit, cathedras uendentium columbas euertit . Columbas quippe uendere, est impositionem manus, qua Spiritus sanctus accipitur,  non ad uite meritum, sed ad premium dare. Sed sunt nonnulli, qui nummorum quidem premia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem querunt. Hi nimirum, quod gratis acceptum est, gratis non tribuunt: quia de impenso officio sanctitatis, nummum fauoris expetunt. Unde bene, cum iustum uirum describeret Isaias propheta, ait: Qui excutit manus suas ab omni munere . Neque enim dicit, Qui excutit manus suas a munere, sed adiunxit, ab omni: quia aliud est munus ab obsequio, aliud munus a manu, aliud munus a lingua. Munus quippe ab obsequio, est subiectio indebite impensa. Munus a manu, pecunia est. Munus a lingua, fauor. Qui ergo  sacros ordines tribuit, tunc ab omni munere manus excutit, quando in diuinis rebus non solum nullam pecuniam, sed etiam humanam gratiam non requirit. Plerumque fit, ut quisque eorum uel bona corporalia ab hominibus accipere contemnat: sed quia hec non accipit, maiores ab eis recipere laudes querat; et fortasse munus se accepisse non estimat, qui bona corporalia accipere recusat. Sicut scriptum est superius, aliquando munus a manu, aliquando uero ab ore porrigitur. Nam qui nummum tribuit, munus ex manu dedit: qui autem uerbum laudis impendit, munus ab ore protulit. Plerumque sacerdos, etsi exteriora dona, que terrene forsitan necessitati congruunt, pro impositione manuum accipere recusat, plus est quod sibi retribui appetit, cum ultra meritum  laudari desiderans, munus ab ore querit.



CAPUT XXXIX.

 Interdixit per omnia [Incipit canon ex Niceno concilio de subintroductis mulieribus, Interdixit per omnia, etc.] magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem: nisi forte aut matrem, aut sororem, aut amitam, uel eas tantum personas, que suspiciones effugiunt.



CAPUT XL.

 Quoniam multi [Item in eodem conc., cap. 17, de clericis usuras accipientibus, Quoniam multi, etc.] sub regula constituti, auaritiam et turpia lucra sectantur,  oblitique diuine Scripture, dicentis: Qui pecuniam suam non dedit ad usuram, mutuum dantes, centesimas exigunt: iuste censuit sancta et magna synodus, ut si quis inuentus fuerit post hanc definitionem usuras accipiens, aut ex adinuentione aliqua, uel quolibet modo negotium transigens, aut hemiolia, id est sescupla, exigens, uel aliquid tale prorsus excogitans turpis lucri gratia, deiiciatur a clero, et alienus existat a regula.



CAPUT XLI.

 Peruenit ad sanctum [Item de priuilegiis presbyterorum, tit. XuIII, Peruenit ad sanctum, etc.] magnumque concilium, quod in quibusdam locis et ciuitatibus presbyteris  gratiam sacre communionis diaconi porrigant, quod nec regula, nec consuetudo tradidit, ut ab his qui potestatem non habent offerendi, illi qui offerunt, Christi corpus accipiant. Necnon et illud innotuit, quod quidam diaconi ante episcopos sacra oblata contingant. Hec igitur omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per ordinem ergo, post presbyteros gratiam sacre communionis accipiant, aut episcopo eis, aut presbytero porrigente. Sed nec sedere in medio presbyterorum diaconis liceat: quia si hoc fiat, preter regulam et ordinem probatur existere. Si quis autem etiam post has definitiones obedire noluerit, a ministerio cessare debebit.



CAPUT XLII.


 De his qui communione [De excommunicatis in eodem concilio tit. u. De his qui communione, etc.] priuantur, seu ex clero, seu ex laico ordine ab episcopis, per unamquamque prouinciam sententia regularis obtineat, ut hi qui abiiciuntur, ab aliis non recipiantur. Requiratur autem, ne pusillanimitate, aut contentione, uel alio quolibet episcopi uitio, uideatur a congregatione seclusus. Ut hoc ergo decentius inquiratur, bene placuit annis singulis per unamquamque prouinciam bis in anno concilia celebrari, ut communiter omnibus simul episcopis prouincie congregatis discutiantur huiusmodi questiones: et sic, qui suo peccauerunt euidenter episcopo, excommunicati  rationabiliter ab omnibus estimentur, usquequo uel in communi, uel episcopo placeat humaniorem pro talibus ferre sententiam. Coucilia uero celebrentur, unum quidem ante quadragesimam pasche, ut omni dissensione sublata munus offeratur Deo purissimum: secundum uero circa tempus autumni.



CAPUT XLIII.

 Propter multam [In eodem concilio quod non oporteat demigrari, Propter multam, etc.] perturbationem et seditiones que fiunt, placuit consuetudinem omnimodis amputari, que preter regulam in quibusdam partibus uidetur admissa, ita ut de ciuitate ad ciuitatem non episcopus, non presbyter, non diaconus transferatur. Si quis autem post definitionem sancti et magni concilii,  tale quid agere tentauerit, et se huiuscemodi negotio manciparit, hoc factum prorsus in irritum ducatur, et restituatur ecclesie, cuius fuit episcopus, aut presbyter, aut diaconus ordinatus.



CAPUT XLIu.

 De his qui transmigrant [In concilio Chalcedonensi tit. Xu, non transmigrandum de ciuitate in ciuitatem; tit. u, de his qui transmigrant, etc.] de ciuitate in ciuitatem, episcopis aut clericis, placuit ut canones qui de hac re a sanctis Patribus statuti sunt, habeant propriam firmitatem.



CAPUT XLu.

 Quicunque temere ac periculose [In concilio Niceno, de his qui in ecclesiis in quibus profecti sunt minime perdurarunt,  tit. XuI, Quicunque temere ac periculose, etc.], neque timorem Dei pre oculis habentes, nec agnoscentes ecclesiasticam regulam, discedunt ab ecclesia sibi commissa [Deest sibi commissa], presbyteri aut diaconi, uel quicunque sub regula prorsus existunt, hi nequaquam debent in aliam ecclesiam recipi, sed omnem necessitatem conuenit illis imponi, ut ad suas parochias reuertantur. Quod si non fecerint, oportet eos communione priuari. Si quis autem ad alium pertinentem audacter inuadere, et in sua ecclesia ordinare [audacter. . . . ordinare desunt] tentauerit, non consentiente episcopo, a quo discessit is qui regule mancipatur, ordinatio huiuscemodi irrita comprobetur.



CAPUT XLuI.


 Quoniam sunt [Item in eodem concilio de flectendo genu, tit. XX, Quoniam sunt, etc.] quidam in die Dominico genuflectentes, et in diebus Pentecostes, ut omnia in uniuersis locis consonanter obseruentur, placuit sancto concilio, stantes Domino uota persoluere.



CAPUT XLuII.

 Si quis episcopus [In Antiocheno concilio de damnatis et ministrare tentantibus, tit. Iu. Si quis episcopus, etc.] damnatus a synodo, uel presbyter aut diaconus a suo episcopo, ausi fuerint aliquid de ministerio sacro contingere, siue presbyter, aut diaconus, nullo modo liceat ei nec in alia synodo restitutionis spem,  aut locum habere satisfactionis. Sed et communicantes ei omnes abiici de ecclesia, et maxime si postea quam didicerint aduersus memoratos prolatam fuisse sententiam, eisdem communicare tentauerint.



CAPUT XLuIII.

 Et illud petendum [In Africano concilio de clericis damnatis, tit. XXuIII, Et illud petendum, etc.] ut statuere dignetur [dignemini], ut si quis cuiuslibet honoris clericus, iudicio episcoporum quocunque crimine fuerit damnatus, non liceat eum, siue ab ecclesiis quibus prefuit, siue a quolibet homine defensari, interposita pena damni pecunie atque honoris, quo nec etatem, nec sexum excusandum esse precipiant.



CAPUT XLIX.

  Nullus peregrinorum [In Antiocheno concilio de peregrinorum susceptione tit. 7, Nullus peregrinorum, etc.] sine pacificis, id est, commendatitiis suscipiatur epistolis.



CAPUT L.

 Non licere clericum [In Chalcedonensi concilio, quod non liceat clerico in duarum ciuitatum ecclesiis ministrare, tit. X, Non licere clericum, etc.] in duarum ciuitatum conscribi simul ecclesiis, sed in qua ab initio ordinatus est, non ad quam confugit, quasi ad potiorem, ob inanis glorie cupiditatem. Hoc autem facientes reuocari debere ad suam ecclesiam, in qua primitus ordinati sunt, et ibi tantummodo ministrare. Si uero quis iam translatus est ex alia in  aliam ecclesiam, prioris ecclesie, uel martyriorum que sub ea sunt, aut ptochodochiorum [ptochotrophiorum], aut xenodochiorum rebus in nullo communicet. Eos uero, qui ausi fuerint, post definitionem magne et uniuersalis huius synodi, quidquam ex his que sunt prohibita perpetrare, decreuit sancta synodus, a proprio huiusmodi gradu excidere.



CAPUT LI.

 Peregrinos clericos [Item in eodem quod non oporteat peregrinos clericos sine commendatitiis ministrare, tit. XIII, Peregrinos clericos, etc.] et lectores in alia ciuitate, preter commendatitias litteras sui episcopi, nusquam penitus ministrare debere.



CAPUT LII.


 Quod non oporteat [In Laodicensi concilio quod non sine litteris sacro ministerio seruientes proficisci debeant, tit. XuI, Quod non oporteat, etc.] sacerdotem, uel clericum, sine litteris proficisci canonicis.



CAPUT LIII.

 Osius episcopus [In concilio Sardicensi de clericis a communione submouendis ab alio non recipiendis episcopo, tit. Xu, Osius episcopus, etc.] dixit: Hoc quoque omnibus placet, ut siue diaconus, siue presbyter, siue quis clericorum ab episcopo suo communione fuerit priuatus, et ad alterum perrexit episcopum, et scierit ille ad quem confugit eum ab episcopo suo fuisse  abiectum, non oportet ut ei communionem indulgeat. Quod si fecerit, sciat se conuocatis episcopis causas esse dicturum. Uniuersi dixerunt: Hoc statutum et pacem seruabit, et concordiam custodiet.



CAPUT LIu.

 Item placuit [In Carthaginensi concilio, tit. XXIX, Item placuit, etc.] uniuerso concilio, ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.



CAPUT Lu.

 Ianuarius episcopus [In concilio Sardicensi de non sollicitandis  clericis alienis, tit. uIII, Ianuarius episcopus, etc.] dixit: illud quoque statuat sanctitas uestra, ut nulli episcopo liceat alterius episcopi ciuitatis ministrum ecclesiasticum sollicitare, et in suis parochiis ordinare. Uniuersi dixerunt: Placet, quia ex his contentionibus solet nasci discordia, et ideo prohibet omnium sententia [et ideo. . . . sententia desunt], ne quis hoc facere audeat.



CAPUT LuI.

 Item placuit [In concilio Africano, de his qui semel legerint in ecclesia, ab aliis non posse promoueri, tit. 57, Item placuit, etc.], ut quicunque in ecclesia uel semel legerit, ab alia ecclesia ad clericatum non teneatur. Et subscripserunt. Aurelius episcopus Ecclesie Carthaginensis,  huic decreto consensi, et prelecto subscripsi. Similiter et ceteri episcopi subscripserunt.



CAPUT LuII.

 Item placuit [In concilio Carthaginensi qui ex clericis ab episcopis suis promoti contempserint, nec illic maneant unde recedere noluerunt, tit. 31, Item placuit, etc.], ut quicunque clerici uel diaconi, pro necessitatibus ecclesiarum, non obtemperauerint episcopis suis uolentibus eos ad honorem ampliorem in sua ecclesie promouere, nec illic ministrent in gradu suo, unde recedere noluerunt.



CAPUT LuIII.


 Alienum clericum, inuito episcopo ipsius, nemo suscipiat, nemo sollicitet, nisi forte ex placito caritatis id inter dantem accipientemque conueniat. Nam grauis iniurie reus est, qui de fratris ecclesia id, quod est utilius aut pretiosius, audet uel allicere, uel tenere. Itaque si intra prouinciam res agatur, transfugam clericum ad suam ecclesiam, metropolitanus redire compellet. Si autem longius recessit, sui precepti auctoritate reuocabitur, ut nec cupiditati, nec ambitioni occasio relinquatur.



CAPUT LIX.

 Ut nulli [In Africano concilio, tit. 9, Ut nulli, etc.] episcopi uel clerici  in ecclesia conuiuentur, nisi forte transeuntes hospitiorum necessitate illic reficiant. Populi etiam ab hu iusmodi conuiuiis, quantum fieri potest, prohibeantur.



CAPUT LX.

 Quod non oporteat [In Laodiceno concilio, tit. 24, Quod non oporteat, etc.] sacro ministerio deditos a presbyteris usque ad diaconos, et reliquum ecclesiasticum ordinem, id est, usque ad subdiaconos, lectores, cantores, exorcistas, et ostiarios, ex numero continentium et monachorum, ingredi tabernas.



[a 1Kb] CAPUT LXI.

 Aurelius episcopus dixit: Auaritie cupiditas, quam rerum omnium malarum matrem esse nemo est qui dubitet,  proinde inhibenda est, et ne quis alienos fines usurpet, aut per premium terminos Patrum statutos transcendat. Nec omnino cuiquam clericorum liceat de qualibet re fenus accipere. Quod si et sanctitati tue, et huic concilio uideatur, presenti placito designetur.  Gratus episcopus dixit: Nouelle suggestiones, que uel obscure sunt, uel sub genere latent, inspecte a nobis formam accipient. Ceterum de quibus apertissime diuina Scriptura sanxit, non est differenda sententia, sed potius exsequenda. Proinde quod in laicis reprehenditur, id multo magis debet in clericis predamnari. Uniuersum concilium dixit: Nemo contra prophetas, nemo contra Euangelia facit sine periculo.



CAPUT LXII.

  Nec hoc quoque pretereundum esse duximus, quosdam lucri turpis cupiditate captos, usurariam exercere pecuniam, et fenore uelle ditescere, quod nos, non dicam in eos qui sunt in clericali officio constituti, sed in laicos cadere, qui Christianos se dici cupiunt, condolemus. Quod uindicari acrius in eos qui fuerint confutati decernimus, ut omnis peccandi opportunitas adimatur.



CAPUT LXIII.

 De his, qui in clero sunt presbyteri et diaconi, et a carnibus  abstinent, placuit eas quidem contingere, et ita si uoluerint, continere. Quod si in tantum eas abominantur, ut nec olera, que cum eis coquuntur, existiment comedenda, tanquam non consentientes regule, ab ordine cessare debebunt.



CAPUT LXIu.

 Diaconi septem esse debent iuxta regulam, licet et ualde magna sit ciuitas. Idipsum autem et Actuum apostolorum liber insinuat.



CAPUT LXu.

 Si quis carnes edentem, preter sanguinem et idolis immolatum et suffocatum , cum religione et fide condemnat, uelut spem propter huiusmodi perceptionem  non habentem, anathema sit.



CAPUT LXuI.

 Si quis dederit uel acceperit oblata, preter episcopum, uel eum qui constitutus est ab eo ad dispensandam misericordiam pauperibus, et qui dat, et qui accipit, anathema sit.



CAPUT LXuII.

 Si quis ex his qui uirginitatem propter Dominum seruant, extollitur aduersus coniugatos, anathema sit.



LXuIII.

 Si quis propter continentiam que putatur, aut contumaciam, in die Dominico ieiunat, anathema sit.



CAPUT LXIX.

  Si quis eorum qui continentie student, absque necessitate corporea, tradita in commune ieiunia et ab Ecclesia custodita, superbiendo dissoluit stimulo sue cogitationis impulsus, anathema sit.



CAPUT LXX.

 Omnes qui ingrediuntur ecclesiam Dei, et Scripturas sacras audiunt, nec communicant in oratione cum populo, sed pro quadam intemperantia se a perceptione sancte communionis auertunt: hi de ecclesia remoueantur, quandiu per confessionem penitentie fructus ostendant, et precibus indulgentiam consequantur.



CAPUT LXXI.

 Si quis presbyter,  aut diaconus, et omnino quilibet ex clero, parochiam propriam deserens, ad aliam properauit, dein omnino demigrans, in alia parochia per multa tempora nititur immorari, ulterius ibidem non ministret: maxime si uocanti suo episcopo, et regredi ad propriam parochiam commonenti, obedire contempserit. Quod si in hac indisciplinatione perdurat, a ministerio modis omnibus remoueatur, ita ut nequaquam locum restitutionis inueniat. Si uero pro hac causa damnatum alter episcopus suscipiat, hic etiam a communi cerceatur synodo, uelut qui ecclesiastica constituta dissoluat.



CAPUT LXXII.

 Si quis a  proprio episcopo communione priuatus est, non ante suscipiatur ab aliis, quam suo reconcilietur episcopo: aut certe ad synodum, que congregatur, occurrens, pro se satisfaciat.



CAPUT LXXIII.

 Si quis episcopus, aut presbyter, aut quilibet regule subiectus Ecclesie, preter consilium et litteras episcoporum prouincie, et precipue metropolitani, adierit imperatorem, hunc reprobari et abiici oportere, non solum a communione, uerum et ab honore cuius particeps uidetur existere, quia uenerandi principis auribus molestiam tentauit inferre contra leges Ecclesie. Si igitur adire principem necessaria causa deposcit, hoc agatur cum tractatu et consilio metropolitani,  et ceterorum episcoporum qui in eadem prouincia commorantur. Qui etiam proficiscentem suis prosequantur epistolis.



CAPUT LXXIu

 Si quis a proprio episcopo presbyter aut diaconus, aut a synodo fuerit episcopus forte damnatus, et imperatoris auribus molestus exstiterit, oportet ad maius episcoporum conuerti concilium: et que putauerint habere iusta, plurimis episcopis suggerant, eorumque discussiones ac iudicia prestolentur. Si uero hec paruipendentes, molesti fuerint imperatori, hos nulla uenia dignos esse, nec locum satisfactionis habere, nec spem future restitutionis penitus opperiri diiudicamus.



CAPUT LXXu.


 Quod non oporteat sacerdotes et clericos fenerantes usuras, uel que dicuntur sescupla, id est, et summam capitis et dimidium summe, percipere.



CAPUT LXXuI.

 Quod non oporteat amplius preter eos qui regulariter cantores existunt, qui et de codice canunt, alios in pulpitum conscendere, et in ecclesia psallere.



CAPUT LXXuII.

 Quod non oporteat diaconum coram presbytero sedere, sed iussione presbyteri sedeat. Similiter autem et diaconus in honore habeatur ab obsequentibus, id est,  subdiaconis, et omnibus clericis.



CAPUT LXXuIII.

 Quod non oporteat subdiaconos panem dare, uel calicem benedicere.



CAPUT LXXIX.

 Quod hi qui non sunt ab episcopis ordinati, tam in ecclesiis, quam in domibus, exorcizare non possint



CAPUT LXXX.

 Quod non oporteat in domiciliis diuinis, id est, in Domini ecclesiis conuiuia, que uocantur agape, fieri, nec intra domum Dei comedere, uel accubitus sternere.



CAPUT LXXXI.


 Quod non oporteat sacerdotem, uel clericum preter iussionem sui pontificis proficisci.



CAPUT LXXXII.

 Quod non oporteat ingredi mulieres ad altare.



CAPUT LXXXIII.

 Quod non oporteat sacerdotes, aut clericos, quibuscunque spectaculis in scenis, aut in nuptiis interesse: sed antequam thymelici ingrediantur, exsurgere eos conuenit, atque inde discedere. Nec oporteat sacerdotes, aut clericos, ex collatis uel comessationibus conuiuia celebrare. Hoc autem nec laicis posse congruere.



CAPUT LXXXIu.


 Quod non oporteat in domibus oblationes celebrari ab episcopis uel presbyteris.



CAPUT LXXXu.

 Qui semel in clero deputati sunt, aut monachorum uitam expetiuerunt, statuimus, neque ad militiam neque ad dignitatem aliquam uenire mundanam: aut hoc tentantes, et non agentes penitentiam, quo minus redeant ad hoc quod propter Dominum primitus elegerunt, anathematizari.



CAPUT LXXXuI.

 Si  quis clericus aduersus clericum habet negotium, non deserat episcopum proprium, et ad secularia percurrat iudicia: sed prius actio uentiletur apud episcopum proprium, uel certe consilio eiusdem episcopi, apud quos utreque partes uoluerint, iudicium obtinebunt. Si quis autem preter hec fecerit, canonicis correptionibus subiacebit. Quod si clericus habet causam aduersus episcopum proprium, uel aduersus alterum, apud synodum prouincie iudicetur. Quod si aduersus eiusdem prouincie metropolitanum episcopus uel clericus habet querelam, petat aut primatem dieceseos, aut sedem regie urbis Constantinopolitane, et apud ipsum iudicetur.



CAPUT LXXXuII.

 Clericos in  ecclesia ministrantes, sicut iam constituimus, in alterius ciuitatis ecclesiam statutos fieri non oportet, sed contentos esse, in quibus ab initio ministrare meruerunt, exceptis illis, qui proprias amittentes prouincias, ex necessitate ad aliam ecclesiam transierunt.



CAPUT LXXXuIII.

 Non licere clericis post obitum sui episcopi, res ad eum pertinentes diripere, sicut antiquis quoque est canonibus constitutum. Quod si hoc facere tentauerint, graduum suorum periculo subiacebunt.



CAPUT LXXXIX.

 Item placuit ut episcopi, presbyteri, diaconi, uel quicunque clerici, qui nichil habentes ordinantur, et tempore episcopatus  uel clericatus sui agros, uel quecunque predia, nomine suo comparant, tanquam rerum Dominicarum inuasionis crimine teneantur, nisi admoniti in ecclesia eadem ipsa contulerint. Si autem ipsis proprie aliquid liberalitate alicuius, uel successione cognationis obuenerit, faciant inde quod eorum proposito congruit. Quod si a suo proposito retrorsum exorbitauerint, honore ecclesiastico indigni, tanquam reprobi iudicentur.



CAPUT XC.

 Ut clerici edendi uel bibendi causa tabernas non ingrediantur, nisi peregrinationis necessitate compulsi.



CAPUT XCI.

 Epigonius episcopus  dixit: In multis conciliis hoc statutum est, etiam nunc hoc confirmandum est a uestra prudentia, beatissimi fratres, ut clericum alienum nullus sibi preripiat episcopus, preter eius arbitrium cuius fuerit clericus.



CAPUT XCII.

 Illud etiam duximus premonendum, ut sicut non suo, ita nec alieno nomine aliquis clericorum exercere fenus attentet. Indecens enim est crimen suum commodis alienis impendere. Fenus autem hoc solum aspicere et exercere debemus, ut quod hic misericorditer tribuimus, ab eo Domino, qui multipliciter et in perpetuum mansura retribuet, recipere ualeamus.



CAPUT XCIII.

  Consequens fuit ut illa quoque que de Piceni partibus nuper ad nos missa relatio nuntiauit, nec nunc pretereunda putaremus, id est, plurimos clericorum negotiationibus inhonestis et lucris turpibus imminere, nullo pudore cernentes euangelicam lectionem, qua ipse Dominus noster negotiatores e templo uerberatos flagellis asseritur expulisse , nec Apostoli uerba recolentes, quibus ait: Nemo militans Deo, implicat se negotiis secularibus ; Psalmistam quoque Dauid surda dissimulantes aure cantantem: Quoniam non cognoui negotiationes, introibo ad potentias Domini . Proinde huiuscemodi aut ab indignis post hec questibus nouerint abstinendum, et ab omnibus cuiuslibet negotiationis  ingeniis cupiditateque cessandum, aut in quocunque gradu sint positi, mox a clericalibus officiis abstinere cogantur, quoniam domus Dei domus orationis et esse debet et dici, ne officina negotiationis et spelunca potius sit latronum .



CAPUT XCIu.

 Petis a me, Nepotiane carissime, litteris transmarinis, et crebro petis, ut tibi breui uolumine digeram precepta bene uiuendi; et qua ratione is qui, seculi militia derelicta, uel monachus ceperit esse uel clericus, rectum Christi tramitem teneat, ne ad diuersa uitiorum diuerticula rapiatur.  Scio quidem ab auunculo  tuo B. Heliodoro, qui nunc pontifex Christi est, te et didicisse que sancta sunt, et quotidie discere, normamque uite eius exemplum habere uirtutum. Sed et nostra, qualiacunque sunt, suscipe; et libellum hunc libello illius copulato, ut cum ille te monachum erudierit, hic clericum doceat esse perfectum. Igitur clericus qui Christi seruit Ecclesie, interpretetur primo uocabulum suum, et nominis definitione prolata, nitatur esse quod dicitur. Si enim cleros Grece, Latine sors appellatur, propterea uocantur clerici, uel quia de sorte sunt Domini, uel quia Dominus ipse sors, id est pars clericorum est. Qui autem uel ipse pars Domini est, uel Dominum partem habet, talem se exhibere debet, ut ipse possideat Dominum, et ipse possideatur a Domino. Qui  possidet Dominum, et cum Propheta dicit, Pars mea Dominus , nichil extra Dominum habere potest. Quod si quippiam aliud habuerit preter Dominum, pars eius non erit Dominus. uerbi gratia: Si aurum, si argentum, si possessiones, si uariam supellectilem, cum istis partibus Dominus pars eius fieri non dignatur. Si autem ego pars Domini sum, et funiculus hereditatis eius: nec accipio partem inter ceteras tribus, sed quasi leuita et sacerdos, uiuo de decimis; et altari seruiens, altaris oblatione sustentor; habens uictum et uestitum, his contentus ero, et nudam crucem nudus sequar. Obsecro itaque te, et repetens iterum iterumque monebo, ne officium clericatus, genus antique militie putes: id est, ne lucra seculi in Christi queras militia; nec  plus habeas quam quando clericus esse cepisti, et dicatur tibi: Cleri eorum non proderunt eis . Mensulam tuam pauperes et peregrini, et cum illis Christus conuiua nouerit. Negotiatorem clericum, et ex inope diuitem, ex ignobili gloriosum, quasi quamdam pestem fuge. Corrumpunt mores bonos confabulationes pessime . Tu aurum contemnis, alius diligit. Tu calcas opes, ille sectatur. Tibi cordi est mansuetudo, silentium, secretum: illi loquacitas, attrita frons, fora placent, et platee, et medicorum taberne. In tanta morum discordia que potest esse concordia? Hospitiolum tuum aut raro, aut nunquam mulierum pedes terant. Omnes puellas et uirgines Christi, aut equaliter ignora, aut equaliter dilige. Ne sub eodem tecto manseris, nec in  preterita castitate confidas. Nec Dauid sanctior, nec Salomone potes esse sapientior. Memento semper quod paradisi colonum de possessione sua mulier eiecerit . AEgrotanti tibi sanctus quilibet frater assistat, et germana, uel mater, aut probate quelibet apud omnes fidei. Quod si huiusmodi non fuerint consanguinitatis castimonieque persone, multas anus nutrit ecclesia, que et officium prebeant, et beneficium accipiant ministrando, ut infirmitas quoque tua fructum habeat eleemosyne. Scio quosdam conualuisse corpore, et animo egrotare cepisse. Periculose tibi ministrat, cuius uultum frequenter attendis. Si propter officium clericatus, aut uidua uisitatur, aut uirgo, nunquam domum  solus intreas, talesque habeto socios, quorum contubernio non infameris. Si lector, si acolytus, si psaltes te sequitur, non ornentur ueste, sed moribus; nec calamistro crispent comas, sed pudicitiam habitu polliceantur. Solus cum sola secrete et absque arbitro uel teste non sedeas. Si familiarius est aliquid loquendum, habet nutricem maiorem domus, uirginem, uiduam, maritatam: non est tam inhumana, ut nullum preter te habeat cui se audeat credere. Caueto omnes suspiciones: et quidquid probabiliter fingi potest, ne fingatur, ante deuita. Crebra munuscula, et sudariola, et fasciolas, et uestes ori applicitas, et oblatos ac degustatos cibos, blandasque ac dulces litterulas sanctus amor non habet. Mel meum, lumen meum, meumque desiderium,  Christus est. Natus in paupere domo, et in tugurio rusticano, qui uix milio et cibario pane rugientem satiare uentrem poteram, nunc similam et mella fastidio. Noui et genera et nomina piscium, in quo littore conche lecte sint calleo, saporibus auium discerno prouincias, et ciborum me raritas ac nouissime damna ipsa delectant. Tu quidem diuinas Scripturas sepius lege, imo nunquam de manibus tuis sacra lectio deponatur. Disce quod doceas, obtine eum, qui secundum doctrinam est, fidelem sermonem, ut possis exhortari in doctrina sana, et contradicentes reuincere. Permane in his que didicisti ac credita sunt tibi, sciens a quo didiceris, paratus semper ad satisfactionem omni poscenti te rationem de ea, que in te est, spe. Non confundant opera  sermonem tuum, ne cum in ecclesia loqueris, tacitus quilibet respondeat: Cur ergo hec que dicis, ipse non facis? Delicatus magister est, qui pleno uentre de ieiuniis disputat. Accusare auaritiam et latro potest. Sacerdotis Christi os, mens, manusque concordent. Esto subiectus pontifici tuo, et quasi anime parentem suspice. Amare, filiorum; timere, seruorum est. Si pater sum, inquit, ubi est honor meus? Si Dominus ego sum, ubi timor meus est ? Melius est, carissime, non habere quod tribuas, quam impudenter petere quod des. Sed et genus arrogantie est clementiorem te uelle uideri quam pontifex Christi est. Non omnia possumus omnes. Alius in Ecclesia oculus est, alius lingua, alius manus, alius pes, auris, uenter et  cetera. Lege Pauli Epistolam ad Corinthios , quomodo diuersa membra unum corpus efficiunt. Nec rusticus tamen et simplex frater ideo se sanctum putet si nichil nouerit, nec peritus et eloquens lingua estimet sanctitatem: multoque melius est e duobus imperfectis rusticitatem habere sanctam quam eloquentiam peccatricem. Multi edificant parietes, et columnas ecclesie substruunt, marmora nitent, auro splendent laquearia, gemmis altare distinguitur, et ministrorum Christi nulla electio est. Nunc uero portemus crucem Christi, et diuitias lutum putabimus. Quid miramur quod Christus uocat iniquum mammona ? quid suspicimus et amamus, quod Petrus se non habere testatur ? Conuiuia tibi detestanda sunt secularium, maxime horum qui honoribus tument. Turpe est ante fores sacerdotis Christi crucifixi et pauperis, et qui cibo quoque uescebatur alieno, lictores consulum et milites excubare: iudicemque prouincie melius apud te prandere quam in palatio. Quod si obtenderis facere te hec, ut roges pro miseris atque subiectis, iudex seculi plus defert clerico continenti quam diuiti, et magis sanctitatem tuam uenerabitur quam opes. Aut si talis est qui non audiat clericos nisi inter phialas, libenter carebo huiuscemodi beneficio, et Christum rogabo pro iudice, qui magis potest et citius subuenire. Melius est enim confidere in Domino quam confidere in homine. Melius est sperare in Domino quam sperare in principibus. Nunquam  uinum redoleas, ne audias illud philosophi: Hoc non est osculum porrigere, sed uinum propinare. uinolentos sacerdotes et Apostolus damnat , et uetus lex prohibet. Qui altario seruiunt, uinum et siceram non bibant . Sicera, Hebreo sermone, omnis potio nuncupatur que inebriare potest, siue illa que frumento conficitur, siue pomorum succo, aut cum faui decoquuntur in dulcem et barbaram potionem, aut palmarum fructus exprimuntur in liquorem, coctisque frugibus, atque pinguior coloratur. Quidquid inebriat, et statum mentis euertit, fuge similiter ut uinum. Nec hoc dico quod Dei creatura a nobis damnetur. Si quidem et Dominus uini potator est appellatus : et Timotheo dolenti stomachum uini modica sorbitio relaxata est  . Sed modum pro etatis et ualetudinis, et corporum qualitate exigimus in potando. Quod si absque uino ardeo adolescentia, et inflammor calore sanguinis, et succulento ualidoque sum corpore, libenter carebo poculo, in quo suspicio ueneni est. Pulchre dicitur apud Grecos, sed nescio utrum apud nos eque resonet: Pinguis uenter non gignit sensum tenuem. Tantum tibi ieiuniorum impone, quantum ferre potes. Sint tibi ieiunia pura, casta, simplicia, moderata, et non superstitiosa. Quid prodest oleo non uesci, et molestias quasdam difficultatesque ciborum querere, caricas, piper, nuces, palmarum fructus, similam, mel, pistacia? Tot hortorum cultura uexatur, ut cibario non uescamur pane. Audio preterea quosdam contra rerum hominumque naturam,  aquam non bibere, nec uesci pane, sed sorbitiunculas delicatas, et contrita olera, betarumque succum non calice sorbere, sed concha. Fortissimum ieiunium est aqua et panis. Sed quia gloriam non habet, et omnes pane et aqua uiuimus, publicum et commune ieiunium non putatur. Caue ne hominum rumusculos aucuperis, ne in offensam Dei populorum laudem commutes. Si adhuc, inquit Apostolus, hominibus placerem, Christi seruus non essem . Desiit placere hominibus, et seruus factus est Christi. Per bonam et malam famam, a dextris et a sinistris Christi miles graditur: nec laude extollitur, nec uituperatione frangitur: non diuitiis tumet, non contrahitur paupertate: et leta contemnit et tristia.  Per diem sol non urit eum, neque luna per noctem. Nolo te orare in angulis platearum, ne rectum iter precum tuarum frangat aura popularis. Nolo te dilatare fimbrias, et ostentui habere phylacteria, et conscientia repugnante, pharisaica ambitione circumdari. Inde pendet Euangelium, inde lex et prophete. Fidelis mecum lector intelligis quid taceam et quid magis tacendo loquar. Tot te regule, quot species gloriarum percurrant. Quanto melius erat hec non in corpore, sed in corde gestare? Deum habere fautorem, non aspectus hominum? uis scire quales Dominus querat ornatus? Habeto iustitiam, prudentiam, temperantiam, fortitudinem. His celi plagis includere, que te quadriga uelut aurigam Christi, ad metam concita ferat. Nihil hoc monili pretiosius,  nichil hac gemmarum uarietate distinctius. Ex omni parte decoraris, cingeris atque protegeris: et ornamento tibi sunt et munimini: gemme uertuntur in scuta. Caue quoque, aut linguam, aut aures habeas prurientes, id est, ne aut ipse aliis detrahas, aut alios audias detrahentes. Sedens, inquit, aduersus fratrem tuum loquebaris: et aduersus filium matris tue ponebas scandalum , etc. Parce a detractione lingue, custodi sermones tuos, et scito quia cuncta que de aliis loqueris, tua sententia iudicaris: et in his ipse deprehendendus eris, que in aliis arguebas. Neque uero illa iusta est excusatio: Referentibus aliis iniuriam facere non possum. Nemo inuito auditori libenter refert. Officii ergo tui sit, carissime, non solum oculos castos seruare, sed et  linguam. Nunquam de mulierum formis disputes, nec quid in cuiusquam domo agatur, alia domus per te nouerit. Omnium christianorum domos quasi proprias ama. Facilius contemnitur clericus, qui sepe uocatur ad prandium et non recusat. Nunquam petentes, raro accipiamus rogati. Beatius enim est magis dare quam accipere. Nescio enim quomodo etiam ipse qui deprecatur ut tribuat, cum acceperis, uiliorem te iudicat. Et mirum in modum, si eum rogantem contempseris, plus te posterius ueneratur. Procuratores atque dispensatores domorum alienarum atque uillarum, quomodo esse possunt clerici, qui proprias iubentur contemnere facultates? Amico rapere quippiam furtum est, ecclesiam fraudare sacrilegium est. Accepisse pauperibus  erogandum, et esurientibus plurimis, uel cautum esse uelle uel timidum, aut  aliquid exinde subtrahere, omnium predonum crudelitatem superat. Alter fame torquetur, et tu iudicas, quantum uentri eius satis sit. Aut diuide statim quod acceperis: aut, si timidus dispensator es, dimitte largitorem, ut sua ipse distribuat. Nolo, sub occasione mea, sacculus tuus plenus sit. Nemo mea melius me seruare potest. Ipse est optimus dispensator, qui nichil sibi reseruat. Cegisti me, Nepotiane carissime, talia scribendo confodiendum me omnium linguis prodere. Aut enim nichil scribendum fuit, ne hominum iudicium subiremus, quod tu facere prohibuisti: aut scribentes  nosse, aduersum nos cunctorum maledicorum tela esse torquenda. Quos obsecro ut quiescant et desinant maledicere. Non enim ut aduersariis, sed ut amicis scripsimus. Nec inuecti sumus in eos qui peccant, sed ne peccent, monuimus: neque in illos tantum, sed in nos ipsos seueri iudices fuimus, uolentesque festucam de oculo alterius tollere, nostram prius trabem eiecimus. Nullum lesi, nullius nomen mea scriptura designatum est. Neminem specialiter meus sermo pulsauit. Generalis de uitiis disputatio est. Qui mihi irasci uoluerit, prius ipse de se, quod talis sit, confitebitur.



CAPUT XCu.

 Obsecro  te, carissime, ut multitudines hominum, et officia, et salutationes, et conuiuia, ueluti quasdam catenas fugias uoluptatum. Sit uilis tibi et uespertinus cibus. Olera et legumina, interdumque pisciculos, pro summis ducas deliciis. Qui Christum desiderat, et illo pane uescitur, non querit magnopere, de quam pretiosis cibis stercus conficiat. Quidquid post gulam non sentitur, idem tibi sit quod panis et legumina. Semper in manu tua sacra lectio sit. Frequenter orandum, et flexo corpore mens erigenda ad Dominum. Crebre uigilie, et uentre uacuo sepius dormiendum. Rumusculos et gloriolas, et palpantes adulatores quasi hostes fuge. Pauperibus et fratribus refrigeria sumptuum manu propria distribue. Humilitatem uestium tumenti animo non appetas. Secularium  et maxime potentium consortium deuita. Habeto simplicitatem columbe, ne cuiquam machineris dolos, et serpentis astutiam, ne aliorum supplanteris insidiis. Non multum distat in uitio, uel decipere posse, uel decipi posse Christianum. Templum uerum Christi, anima credentis est: illam exorna, illam uesti, illi offer donaria, in illa Christum suscipe. Nescio enim quomodo plus placeat mundo, qui Christo displicet.



CAPUT XCuI.

 Dico autem, si clericatus titillat te desiderium, disce quod possis docere, et rationalem hostiam offer Christo. Ne sis miles antequam tiro: ne prius magister sis antequam discipulus. Non est humilitatis mee neque  mensure iudicare de clericis, et de ministris ecclesiarum sinistrum quippiam dicere. Habeant illi ordinem et gradum suum. Quem si tenueris, quomodo tibi in eo uiuendum sit, editus ad Nepotianum liber docere poterit. uolo ergo ut sine intermissione oratio, et uigil tibi sit sensus, nec uagis cogitationibus patens, corpus pariter et animus tendatur ad Dominum. Iram uince patientia. Ama scientiam Scripturarum, et carnis uitia non amabis. Nec uacet mens tua uariis perturbationibus: que si pectori insederint, dominabuntur tui, et te deducent ad delictum maximum. Facito aliquid operis, ut semper te diabolus inueniat occupatum. Memento quia et apostoli Christi, habentes potestatem de Euangelio  uiuere, laborabant manibus suis ne quem grauarent: et aliis tribuebant refrigeria, quorum pro spiritualibus debebant metere carnalia . Ita ergo age, et uiue in monasterio, ut clericus esse merearis, ut adolescentiam tuam nulla sorde commacules, ut ad altare Christi quasi de thalamo uirgo procedas, et habeas deforis bonum testimonium. Femine que nomen tuum nouerint, uultum nesciant. Cum ad perfectam etatem ueneris, si tamen uita comes fuerit, et te uel populus uel pontifex ciuitatis ad clericum adlegerint, agito que clerici sunt, et inter ipsos sectare meliores, quia in omni conditione et gradu optimis mixta sunt pessima. Multo tempore disce quod doceas. Ne credas laudatoribus tuis, imo irrisoribus aurem ne libenter accommodes.



CAPUT XCuII.


 Monachum autem perfectum esse nolle, delinquere est. Sed de hoc gradu pulsus, prouocabis ad clericos. An de his aliquid audeam dicere, qui certe in suis urbibus commorantur? Absit autem ut quidquam de his sinistrum loquar, qui apostolico gradui succedentes, Christi corpus sacro ore conficiunt: per quos nos etiam Christiani sumus: qui claues regni celorum habentes, ante iudicii diem iudicant, qui sponsam Domini sobria castitate conseruant. Sed et alia, ut ante perstrinxi, monachorum causa est, alia clericorum. Clerici pascunt oues, ego pascor. Illi de altario uiuunt: mihi quasi infructuose arboris securis  ponitur ad radicem, si munus ad altare non defero . Nec possum obtendere paupertatem, cum in Euangelio anum uiduam duo, que sibi sola supererant, era mittentem laudauerit Dominus . Mihi ante presbyterum sedere non licet; illi, si peccauero, licet tradere me Satane in interitum carnis, ut spiritus saluus sit in die Domini Iesu. Et in ueteri quidem lege, quicunque sacerdotibus non obtemperasset, aut extra castra positus lapidabatur a populo, aut gladio ceruice subiecta, contemptum expiabat cruore. Nunc uero inobediens, spiritali mucrone truncatur: aut eiectus de ecclesia, rabido demonum ore discerpitur.



CAPUT XCuIII.

  Deprecatus es, ut tibi breuiter exponerem, qualiter clerici uictitare debeant. Hinc me plerique e maledictis emulis prestolantur, quia non sileo ueritatem. Prima quidem tentamenta sunt clericorum, feminarum frequentes accessus. Iste sexus reprehensibiles exhibet clericos. Quid tibi reuera cum feminis, qui ad altare cum Domino fabularis? Te cuncti in publico, te in agro rustici aratores ac uinitores quotidie grauiter lacerabunt, si contra dispositum fidei cum feminis habitare contendis. Et quia  concupiscis irreprehensibilis inueniri, testimonio bono munire. Nunquid in choro apostolorum femine affuerunt? Prohibe uirgines tecum commorari, etiam que de genere tuo sunt. Diligis  eas? exterius ordina, frequenter uisita iunctus obsequio clericorum, ne dum secretaliter ac solus ingrederis, macules testimonium tuum. Aliter namque coniugati, aliter continentes edocentur ecclesiasticum subire ministerium et onus. Feminarum cum clericis nullo pacto coniuncta precipitur conuersatio. Ianua diaboli, uia iniquitatis, scorpionis percussio, nociuumque genus est femina. Cum proximat stipula, incendit ignem. Flammigero igne percutit femina conscientiam pariter habitantis, exuritque fundamenta montium. Ego iudico, si cum uiris femine habitent, uiscarium non deerit diaboli, qui ex eis aucupatus est ab initio peccatum. Ferreas mentes libido domat: si alligauerit quis ignem in sinu suo, uestimenta eius non comburentur? Aut si  quis ambulauerit super carbones ignis, pedes suos non comburet? Mihi crede, non potest toto corde habitare cum Domino, qui feminarum accessibus copulatur. Sed dicit: Qui ambulat, inquit, simpliciter, ambulat confidenter . Bene et argute; sed oportet testimonium bonum habere ab his qui foris sunt. Licet coram Domino incedas, tamen coram hominibus bona prouidenda sunt: quia astutiores sunt filii tenebrarum super filios lucis. Cum a te hoc genus non amputatur, das reprehendentibus te locum. Ipse te detrahentium morsibus tradidisti, si agapetarum consortium non dimiseris. Benignus es? gaudeo. Pudicus? falsum est. Si pudicitiam queris, feminam, quam uideris bene conuersantem, mente dilige, non corporali frequentes ornatu. Non  uestis tenera clericum facit, aut sacerdotem, sed casta mentis intentio. Hec enim deuotionem honoris in te custodit. Honorem quidem gloriosius boni operis fama conseruat. Sacerdotes quippe decet, uel ceteros quidem clericorum gradus, ut supra dictum est, a feminis segregari. Si igitur generis gratia iudicas easdem nullo pacto dimittere, memento quod Thamar ab Amnon fratre suo corrupta sit . Idipsum persequor, dilectissime: ubi unius est tabernaculi conuersatio, carnis non facile tollitur delectatio. De duobus enim, quod unus desiderat, si loqui non potest, uel tentatur. Remotio igitur uiri castitatis collocat arma, construit in melioribus castra, pudoris honorem consolatur. Potuit enim et Maria mater Domini de choro apostolorum non  discedere, si liceret. Thecla post tentationem passionis Antiochie a Paulo prohibetur pariter pergere. Nemo miles cum uxore pergit ad bellum. Non inuideo caritati: sit tibi cum castis uirginibus longeua dilectio, tunc in bono meritum collocabis, et famam meliorabis. Sed de congregatione puellarum pulchre censeo, in hebdomada secunda uisitatione ad benedicendam congregationem conuenias, sed non solus, ne rumigeruli linguis te lacerantibus macerent. Alienam enim cupiunt uicini discutere uitam, non suam. Propterea digne accipe nostrorum precepta uerborum, et monita humilitatis, que fraterno affectu calamo imperante expressimus, dulciter lege. Iam uero ut reprehensibilis diuini altaris non sit sacerdos,  pauca de reliquis Apostoli testimoniis, quantum Dominus donat, exponam. Sufficiant superiores cause, que dicte sunt. uerum ne aliquis minus intelligens ad episcopos sentiat Apostolum fuisse locutum, quid de diaconibus ad Timotheum preceptum est, quid de presbyteris ad Titum, commemorare delectat. Sed pretereundum non est superiorem explanare sententiam. Unius uxoris uirum et noua et uetus preceptio sacerdotem censuit eligendum. Quia digamos ad ministerium plerique episcopi applicuerunt, sic asseruerunt: Concubina fuit illa, hec uxor. Quasi non hec eadem sint commercia feditatis in illa, que in hac exercentur, que uxor asseritur, aut quia coniugii tabulas non fecit, concupiscentia alia non fuit. Nullo pacto digamos,  uel concubinarum catenis insertos, decet subire sacerdotii ministerium. In Leuitico scriptum est ac prefinitum, quales eligi debeant sacerdotes. Si ergo clericus monogamus fuerit, et uxor eius digama, noli eum ad ministerium applicare . Hec Tito precepta idem Apostolus de ordinandis clericis dedit . Et quia liber finem exspectat, ad id redeamus unde digressi sumus. Nec si due aut tres pariter Dei ancille morentur, solum ad eas decet ingredi sacerdotem. Si quis hec precepta non obseruauerit, hostis est anime sue. Quod si post nostra monita aliquis clericus agapetas amplius quesierit amare quam Christum, secundum synodalem regulam conueniatur, et precepta Patrum in Nicea definita  ei  legantur. Iam uero si conuentus predicta fugerit et reliquerit, consecuti sumus maximum lucrum. Alioquin talis ab Ecclesia anathematizandus est. Germinant enim femine spinas cum uiris habitantes, et arcana mentium acuto mucrone percutiunt. Proh nefas! dolor est dicere, sed preterire non decet. Christo iste nouerunt nubere, non clericis. Clericum solitudo facit, non publicum. Lege quia talis debet esse solitarius qualem Ieremias descripsit: Sedebit solitarius, et tacebit . Et quia iehsu, relictis apostolis, solus ibat orare . Mariam in penetralibus angelus solam inuenit, non cum agapeta loquentem, et illa uirilem introitum trepidauit. Hospitalem precepit Apostolus clericum ordinandum . Hoc precepto pater  Abraham et Loth angelos susceperunt, quia hospites dilexerunt ; sic et Onesiphorus Paulum doctrine fontem suscepit. Hec imitationes sint uestre, et ne sinatis incolam preterire, qui apud uos non comederit panem. Sequitur: Non percussorem. Non enim pugilem describit Apostolus, sed qui conscientias non percutiat singulorum. Sit modestus, non infletur, non inebrietur, sue domui bene presit: perquam erit horribile, si domui clerici detrahatur. Ledit sacerdotis opinionem in plebe, quando de proximis eius male loquitur populus. Super omnia hec, precipit Apostolus boni testimonii clerico fundamenta componere, ut bonorum operum testificatio casto confirmetur affectu.



CAPUT XCIX.


 Itaque omnes qui in ecclesiastici ministerii gradibus ordinati sunt, generaliter clerici nominantur. Cleros autem uel clericos hinc appellatos doctores nostri dicunt, quia Matthias sorte electus est, quem primum per apostolos legimus ordinatum . Sic et omnes, quos illis temporibus ecclesiarum principes ordinabant, sorte eligebant. Nam cleros sors interpretatur. Unde et hereditas Grece cleronomia appellatur, et heres cleronomos. Proinde ergo clericos uocari aiunt, eo quod in sorte hereditatis Domini dentur, uel pro eo quod ipse Dominus sors eorum sit, sicut de eis scriptum est, loquente Domino: Ego hereditas eorum . Unde  oportet, ut qui Deum hereditate possident, absque ullo impedimento seculi Deo seruire studeant, et pauperes spiritu esse contendant , ut congrue illud Psalmiste dicere possint: Dominus pars hereditatis mee .



CAPUT C.

 His igitur lege Patrum cauetur, ut a uulgari uita seclusi, a mundi uoluptatibus sese abstineant. Non spectaculis, non pompis intersint, conuiuia publica fugiant: priuata non tantum pudica, sed et sobria colant. Usuris nequaquam incumbant, neque turpium occupationes lucrorum, fraudisue cuiusquam studium appetant. Amorem pecunie, quasi materiam cunctorum criminum fugiant, secularia officia negotiaque  abiiciant, honorum gradus per ambitiones non subeant, pro beneficiis medicine Dei, munera non accipiant. Dolos et coniurationes caueant, odium et emulationem, obtrectationem atque inuidiam fugiant: non uagis oculis, non infreni lingua aut petulanti tumidoque gestu incedant, sed pudorem ac uerecundiam mentis simplici habitu incessuque ostendant, obscenitatem etiam uerborum, sicut et operum, penitus exsecrentur: uiduarum ac uirginum uisitationes frequentissimas fugiant. Contubernia extranearum feminarum nullatenus appetant. Castimoniam quoque inuiolati corporis perpetuo conseruare studeant, aut certe unius matrimonii uinculo federentur. Senioribus quoque debitam prebeant obedientiam, neque ullo iactantie studio semetipsos  attollant. Postremo in doctrina, in lectionibus, psalmis, hymnis, canticis, exercitio iugi incumbant. Tales enim esse debent quicunque diuinis cultibus sese mancipandos student, scilicet ut dum scientie operam dant, doctrine gratiam populis administrent.



CAPUT CI.

 Duo sunt genera clericorum, unum ecclesiasticorum sub regimine episcopali degentium, alterum acephalorum, id est sine capite, qui quem sequantur ignorant. Hos neque inter laicos secularium officiorum studia, neque inter clericos religio retentat diuina: sed solutos atque oberrantes sola turpis uita complectitur et uaga: quique dum nullum metuentes,  explende uoluptatis sue licentiam consectantur, quasi animalia bruta, libertate ac desiderio suo feruntur, habentes signum religionis, non religionis officium, hippocentauris similes, nec equi, nec homines, mixtumque, ut ait peta , genus, prolesque biformis: quorum quidem sordida atque infami numerositate, satis superque nostra pars occidua pollet [Al. polluitur].



CAPUT CII.

 Clericus admonendus est, quatenus sic uiuat, ut bonum exemplum uite sue secularibus prebeat. Et in clerico, si quid iuste reprehenditur, ex eius uitio ipsa religionis nostre estimatio grauatur. Clerici discant, ut que a senioribus suis iubentur, impleant, ut humiliter  eorum imperiis subiaceant, ut nec subiectio eos conterat, nec locus superior extollat. Clerici discant quomodo ante occulti Arbitri oculos per humilitatem et obedientiam sua interiora componant, quatenus non cum reprobis puniantur, sed cum electis eterna premia sortiantur. Admonendi sunt clerici, ut tanto circa se sollicitius uiuant, quanto eos aliena cura non implicat. Dicendum est clericis ne prepositorum suorum uitam temere iudicent, si quid eos fortasse agere reprehensibiliter uident: ne unde recte mala redarguunt, inde per elationis impulsum in profundiora mergantur. Admonendi sunt clerici, ne cum culpam suorum prepositorum considerant, contra eos audaciores fiant: sed sic eorum  praua apud semetipsos diiudicent, ut tamen diuino timore constricti, ferre sub eis iugum reuerentie non recusent: quia facta prepositorum, oris gladio ferienda non sunt, etiam cum recte reprehendenda iudicantur. Plerosque clericos, impudentie uitio, non nisi increpatio dura compescit: quia dum se delinquere nesciunt, necesse est ut a plurimis increpentur.



CAPUT CIII.

 Admonendi sunt subditi, ne prepositorum suorum uitam temere iudicent, si quid eos fortasse agere reprehensibiliter uident, ne unde recte mala redarguunt, inde per elationis impulsum in profundiora mergantur. Admonendi sunt subditi, ne cum culpas prepositorum considerant, contra eos audaciores fiant: sed sic,  si qua ualde sunt eorum praua, apud semetipsos diiudicent, ut tamen diuino amore constricti, ferre sub eis iugum reuerentie non recusent. Quod melius ostendimus, si Dauidis factum ad medium deducamus. Saul quippe persecutor, cum ad purgandum uentrem speluncam fuisset ingressus, illic cum uiris suis Dauid inerat, qui iam tam longo tempore persecutionis eius mala tolerabat. Cumque eum uiri sui ad feriendum Saul accenderent, fregit eos reprehensionibus, quia manum mittere in christum Domini non deberent. Qui tamen occulte surrexit, et oram chlamydis eius abscidit . Quid per Saul, nisi mali rectores? quid per Dauid, nisi boni subditi designantur? Saulem igitur  uentrem purgare est, prauos prepositos conceptam in corde malitiam usque ad opera miseri odoris ostendere, et cogitata apud se noxia factis exterioribus exsequendo monstrare. Dauid namque Saulem ferire metuit, quia pie subditorum mentes, ab omni se peste obtrectationis abstinentes, prepositorum uitam nullo lingue gladio percutiunt, etiam cum de imperfectione reprehendunt. Boni subditi, quando pro infirmitate sese abstinere uix possunt, ut extrema quedam atque exteriora prepositorum mala, sed tamen humiliter, loquantur, quasi oram chlamydis silenter incidunt. Quia uidelicet dum prelate dignitati, saltem innoxie et latenter, derogant, quasi regis superpositi uestem secant. Sed tamen ad semetipsos redeunt, seque uehementissime uel de tenuissima  uerbi laceratione reprehendunt. Unde bene et illic scriptum est: Post hec Dauid percussit cor suum, eo quod abscidisset oram chlamydis Saul . Facta quippe prepositorum oris gladio ferienda non sunt, etiam cum reprehendenda iudicantur. Si quando uero contra eos uel in minimis lingua labitur, necesse est ut per afflictionem penitentie cor prematur, quatenus ad semetipsum redeat. Et cum quis preposite potestati deliquerit, eius contra se iudicium, a quo sibi prelata est, perhorrescat. Nam cum in prepositos delinquis, eius ordinationi, qui eos nobis pretulit, obuiamus. Unde Moses, cum contra se, et Aaron conqueri populum cognouisset, ait: Nos enim quid sumus? Nec contra nos est murmur uestrum, sed contra Dominum  . Admonendi sunt beneuoli subditi, ut sic alienis bonis congaudeant, quatenus habere et propria concupiscant: sic proximorum facta diligendo laudent, ut ea etiam imitando multiplicent: ne si in hoc presentis uite stadio ad certamen alium deuoti fautores, sed pigri spectatores, adsistant, et post certamen sine brauio remaneant, qui nunc in certamine non laborant: et tunc eorum palmas afflicti respiciant, in quorum nunc laboribus otiosi perdurant. ualde quippe peccamus, si aliena bene gesta non diligimus: sed nichil mercedis agimus, si ea que diligimus, in quantum possumus, non imitamur. Dicendum est beneuolis subditis, quia si imitari bona minime festinant, que laudantes approbant, sic eis uirtutum sanctitas sicut stultis spectatoribus  ludicrarum artium uanitas placet. Illi namque aurigarum ac histrionum gesta fauoribus efferunt: nec tamen tales esse desiderant, quales illos conspiciunt esse quos laudant. Mirantur eos placita egisse, sed tamen deuitant similiter placere. Dicendum est beneuolis subditis, ut cum proximorum facta conspiciunt, ad suum cor redeant: et de alienis actibus non presumant, ne bona laudent et agere recusent. Grauius quippe extrema ultione feriendi sunt, quibus placuit quod imitari noluerunt.



CAPUT CIu.

 Propter peccatum primi hominis humano generi pena diuinitus illata est seruitutis, ita ut quibus aspicit non congruere  libertatem, his misericordius irroget seruitutem. Et licet peccatum humane originis, per baptismi gratiam cunctis fidelibus dimissum sit, tamen equus Deus ideo discreuit hominibus uitam, alios seruos constituens, alios dominos, ut licentia male agendi seruorum potestate dominantium restringatur. Nam si omnes sine metu fuissent, quis esset qui a malis quempiam prohiberet? Inde et in gentibus reges principesque electi sunt, ut terrore suo populos a malo cercerent atque ad recte uiuendum legibus subderent. Quantum attinet ad rationem, non est personarum acceptio apud Deum; qui mundi elegit ignobilia et contemptibilia, et que non sunt, ut ea que sunt destrueret, ne glorietur omnis caro, hoc est, carnalis potentia coram illo. Unus enim Dominus  equaliter, et dominis fert consultum, et seruis. Melior est subiecta seruitus quam elata libertas. Multi enim inueniuntur Deo libere seruientes, sub dominis constituti flagitiosis: qui etsi subiecti sunt illis corpore, prelati tamen sunt mente.



CAPUT Cu.

 Plerumque subditi sub pastorali regimine constituti, dum ualde de se elati presumunt, exprobrando ceteros dedignantur, dum singulariter summa existimant cuncta que agunt. Subtiliter itaque ab arguente discutienda sunt opera proteruorum, ut in quo sibi placent, ostendantur quia Deo displicent. Tunc proteruos melius corrigimus, cum ea que bene egisse se credunt male acta monstramus: ut unde adepta gloria  creditur, inde utilis confusio subsequatur. Nonnunquam subditi, cum se uitium proteruie minime perpetrare cognoscunt, compendiosius ad correctionem ueniunt, si alterius culpe manifestioris, et ex latere requisite, improperio confundantur, ut ex eo quod defendere nequeunt, cognoscant se tenere improbe quod defendunt. Cum proterue Paulus Corinthios aduersum se temere inuicem uideret inflatos, ut alius Apollo, alius Pauli, alius Cephe, alius Christi se esse diceret: incestus culpam in medium deduxit, que apud eos et perpetrata, et incorrepta remanebat, dicens: Auditur inter uos fornicatio, et talis fornicatio, qualis nec inter gentes, ita ut uxorem patris quis habeat. Et uos inflati estis et non magis luctum habuistis, ut tolleretur de medio uestrum qui  hoc opus fecit . Ac si aperte dicat. Quid uos per proteruiam huius uel illius dicitis, qui per dissolutionem negligentie nullius uos esse monstratis? Admonendi sunt inuiti subditi, ut perpendant quante cecitatis sint, qui alieno profectu deficiunt, aliena exaltatione contabescunt: quante infelicitatis sint, qui melioratione proximi deteriores fiunt: dumque augmenta aliene prosperitatis aspiciunt, apud semetipsos anxie afflicti, cordis sui peste moriuntur. Quid inuidis infelicius, quos dum conspecta felicitas afficit, pena nequiores reddit? Aliorum uero bona, que habere non possunt, si diligerent, sua fecissent . Nostra nimirum sunt bona aliorum.  que etsi imitari non possumus, amamus in aliis: et amantium fiunt, quecunque amantur in nobis. Hinc ergo pensent inuidi, caritas quante uirtutis est, que alieni laboris opera. nostra sine labore facit. Dum se inuidi a liuore minime custodiunt, in antiquam uersuti hostis nequitiam demerguntur. De illo namque scriptum est: Inuidia diaboli mors intrauit in orbem terrarum . Quia enim ipse celum perdidit, condito hoc homini inuidit, et damnationem suam perditus adhuc alios perdendo cumulauit. Cognoscant inuidi quantis lapsibus subcrescentis ruine subiaceant: quia dum liuorem a corde non proiiciunt, ad apertas operum nequitias deuoluuntur. Nisi enim Cain inuidisset acceptam fratris hostiam, minime peruenisset ad eius exstinguendam  uitam. Unde scriptum est: Et respexit Dominus ad Abel et ad munera eius, ad Cain uero et ad munera eius non respexit. Iratusque est Cain uehementer, et concidit uultus eius . Itaque liuor sacrificii, fratricidii seminarium fuit. Nam quem meliorem se esse doluit, ne utcunque esset, amputauit. Dicendum est inuidis, quia dum se ista intrinsecus peste consumunt, etiam quidquid in se aliud boni habere uidentur interimunt. Unde scriptum est: uita carnium sanitas cordis: putredo ossium inuidia . Per liuoris uitium ante Dei oculos pereunt, etiam que humanis oculis fortia uidentur. Ossa quippe per inuidiam putrescere est, quedam etiam robusta deperire. Ille est uere humilis subiectus in bonis, qui non est defensor in malis.  Nam dum de malis suis subiectus arguitur, et contra uerba arguentis accenditur, quando de bonis suis quasi humiliter titubat, per humilitatis uocem ornari appetit, non doceri.



CAPUT CuI.

 Ad hec que predicta sunt, ego tunc: Sic, inquam, ista inuidiosis questibus iactas, et in suggillationem pontificum, uel certe ipsius pontificatus exaggeras, quasi non ubi ista legisti, quibus rationabiliter permoueris, ibi etiam illa sint, que a uobis pretermissa, breuiter in excusationem officii sacerdotalis attingemus. Post illa uerba, quibus negligentium finis sacerdotum ostenditur, de pontifice officium suum curante. Propheta sic loquitur: Si  autem annuntiante te ad impium, ut a uiis suis conuertatur, non fuerit conuersus a uia sua, ipse impius in iniquitate sua morietur, et tu animam tuam liberasti . Hic certe satis euidenter ostenditur, quod siue proficiant, siue non proficiant auditores, tacere eis non debeant sacerdotes: nec ideo rei sint, si forte eorum uerba populi non audiunt, uel audita contemnunt, sed si ab eis corrigendis absistunt. Quia si nec exemplo uite prepositorum suorum, nec uerbo doctrine populi contumaces emendati proficiunt, ipsi sibi causa sue perditionis existunt, et doctores suos quorum exempla simul ac uerba despiciunt, inuoluere criminibus suis omnino non poterunt. Quod idem propheta  euidentius alio loco prosequitur, dicens: Speculator cum uiderit gladium uenientem super terram et cecinerit buccina, et annuntiauerit populo: audiens autem, quisquis ille est, sonitum buccine, et non se obseruauerit, ueneritque gladius et tulerit eum, sanguis ipsius super caput eius erit. Sonum buccine audiuit, et non se obseruauit, sanguis eius in ipso erit. Si autem se custodierit, animam suam saluabit . Hic quoque quid agere debeat, qui fungitur speculatoris officio, diuinus sermo satis ostendit: scilicet ut quando uiderit uenientem gladium super terram, hoc est iram Dei super peccatores, operibus terrenis addictos, omnino non taceat, atque eis, quandiu inheserint iniquitatibus suis, imminere diuine indignationis interitum  denuntiare non desinat, sed clare ac publice arguat: quia hoc buccine nomen insinuat, ut se a suis criminibus emendantes, supplicium future damnationis effugiant. Quod si corripientem, si iram futuram, que contemptoribus iam imminet, nuntiantem homines terreni despiciunt, sanguis eorum in ipsis erit, et sacerdos, qui eis peccata eorum non tacuit, pene, que eos exspectat, particeps esse non poterit.



CAPUT CuII.

 Nec illi, qui sua possidentes, dari sibi aliquid uolunt, sine grandi peccato suo, unde pauper uictus erat, accipiunt. De clericis quidem Spiritus sanctus dicit: Peccata populi mei comedunt . Sed sicut  nichil habentes proprium, non peccata, sed alimenta, quibus indigere uidentur, accipiunt, ita possessores non alimenta quibus abundant, sed aliena peccata suscipiunt. Ipsi quoque pauperes si se possint suis artificiis, aut laboribus expedire, non presumant quod debet debilis et infirmus accipere: ne forte Ecclesia, que potest omni solatio destitutis necessaria ministrare, si omnes etiam nichil indigentes accipiant, grauata, illis quibus debet subuenire non ualeat. Qui autem Ecclesie seruiunt, et labori suo uelut debita reddi oportere credentes, ea quibus opus non habent, aut accipiunt libenter, aut exigunt, nimis carnaliter sapiunt, si putant quod Ecclesie fideliter seruientes, stipendia terrena ac non potius premia eterna percipiant. Secularis  quippe militia, que celestia non habet, terrena strenue militantibus prestat. Unde satis indignum est, si fidelis et operosa deuotio clericorum, propter stipendium temporale premia sempiterna contemnat. Quod si quilibet minister Ecclesie non habeat unde uiuat, non ei reddat hic, sed necessaria prestet Ecclesia, ut in futuro premium laboris recipiat, quod in hac uita iam spe Dominice promissionis exspectat. Illi quoque, qui uelut idonei, nichil sibi quidem dari uelut debitum poscunt, sed tamen Ecclesie sumptibus uiuunt; non est meum dicere, quali peccato cibos pauperum presumendo suscipiant, qui Ecclesiam, quam iuuare de propriis facultatibus debuerant, suis expensis insuper grauant:  propter hoc fortassis in congregationes uiuentes, ne aliquos pauperes pascant, ne aduenientes excipiant, aut ne suum censum expensis quotidianis imminuant. Quod si aliquid de fructibus suis Ecclesie uelut pro ipsa expensa sua contulerint, non se preferant inani iactantia illis quos nichil habentes pascit et uestit Ecclesia: quia perfectior est ille qui se mundi rebus exspoliat, aut qui cum nichil habuerit, nec habere desiderat, quam ille qui ex multis que possidet, Ecclesie aliquid prestat, ac se de eo quod prestiterit, forsitan iactat. Dura sunt que dico, nec ego diffiteor; dura sunt, sed obseruare nolentibus. Ceterum si fiant ista, que difficilia non facientibus sunt, statim facilia facientibus fiunt. Non ergo ea que nolumus obseruare, impossibilitas  nobis facit dura, sed nouitas. In usum ueniant, et neminem frequentata conturbabunt. Nam quero quid sit eorum que dixi difficile? ut homo id quod opus non habet, ab Ecclesia non accipiat: an, ut quod opus non habet, sine causa contemnat? Si propter hoc non uult sua quisque relinquere, ut habeat unde uiuat; ut quid accipit, unde rationem reddat? ut quid peccatis alienis sua multiplicat?



CAPUT CuIII.

 Itaque sacerdos, cui dispensationis cura commissa est, non solum sine cupiditate, sed etiam cum laude pietatis, accipit a populo dispensanda, et fideliter dispensat accepta, qui omnia sua aut reliquit, aut Ecclesie rebus adiunxit, et se in numero pauperum paupertatis  amore constituit, ita ut unde pauperibus subministrat, inde et ipse tanquam pauper uoluntarius uiuat. Clerici quoque, quos pauperes aut uoluntas, aut natiuitas fecit, cum perfectione uirtutis, uite necessaria, siue in domibus suis, siue in congregatione uiuentes, accipiunt: quia ad ea accipienda non eos habendi cupiditas ducit, sed cogit uiuendi necessitas.



CAPUT CIX.

 Illi autem, qui tam infirmi sunt, ut possessionibus suis renuntiare non possint, si ea que accepturi erant, dispensatori relinquant, nichil habentibus conferenda, sine peccato possident sua : quia et ipsi quodammodo sua relinquunt, quando propriis contenti  rebus, nichil eorum que labori uel ordini suo deberi arbitrantur, accipiunt. Quod si putant ideo accipi debere eorum que conferuntur Ecclesie, portionem, ne eam uideantur abiicere, se uero non posse sua relinquere, quod eis deforme sit inter suos pauperes reddi, nouerint esse deformius possessores de eleemosynis pauperum pasci.



CAPUT CX.

 Heu quam subtiliter nos ille decipiendi artifex fallit! quanta cecitate oculos nostre mentis obducit, ne discernamus gaudendi auidi, unde iustius gaudeamus: aut ne cupientes augeri diuitiis, nouerimus quas quibus incomparabiliter preferamus! Nam  gaudere quidem bonum est: sed qui gaudet, si non inde gaudet unde debet, non potest bonum esse quod gaudet. Siquidem gaudet et raptor, cum desiderata rapuerit: gaudet et ebriosus, cum exoptate occasionem potationis inuenerit: gaudet et adulter, cum ad delectationem fruendi corporis concupiti peruenerit. Sed cum sit gaudere bonum, de his atque de huiuscemodi gaudere, grande est malum. Hec et his similia sunt, unde nos gaudere uult mundus, cum suis amatoribus periturus. Hec sunt que repudiare debemus, ut de bona conscientia, sanctitate morum, de acquisitione uirtutum, de dono Dei et de promissione futuri regni, ineffabiliter gaudeamus. Ditari quoque diuitiis, grande est bonum. Sed inde ditari unde non debeas, non est habenda  facultas, sed detestanda calamitas. Nihil est enim calamitosius, nichilque miserius eo qui iniquis acquisitionibus crescit, quem locupletem fraudes faciunt ac rapine. Ille nobis sunt ambiende diuitie, que nos ornare possunt pariter et munire, quas nec acquirere possumus inuiti, nec perdere: que nos contra impetus hostiles armant, a mundo disterminant, Deo commendant, ditant animos nostros atque nobilitant: nobiscum sunt, intra nos sunt. Diuitie nostre credende sunt, pudicitia, que nos pudicos; iustitia, que iustos; pietas, que pios; humilitas, que humiles; mansuetudo, que mansuetos; innocentia, que innocentes; puritas, que puros; prudentia, que prudentes; temperantia, que temperantes; et caritas, que nos facit Deo et hominibus  charos, uirtutum potentes, seculi contemptores, ac bonorum omnium sectatores. Hec sunt non omnium, sed sanctorum sancte uirtutes: non diuitum superborum, sed humilium pauperum facultates: patrimonium cordium, diuitie incorruptibiles morum: quibus non abundant, nisi qui illis carnalibus ex corde renuntiant. Que quamuis et ipsa sint bona, utpote a bono Deo creata, tamen quia sunt bonis malisque communia, student ea spiritales uiri contemnere, quo possint ad illa incomparabiliter meliora, que sunt bonorum omnium propria, peruenire. Quoniam non est tale bonum quod habent et mali, quale illud est quod non habent nisi boni. Corporale bonum quando habent iniqui, ipsorum est premium: quando habent iusti, non est eorum  premium, sed temporale solatium. Item boni temporalis amissio fit exercitium iusti, et iniusti supplicium: quia et iustus desiderio celestium captus, omnia temporalia, siue habeat, siue amittat, omnino non sentit: et iniquus id quod cum delectatione habuit, sine dolore non perdit. Propterea igitur eis qui militant Deo, fugiende sunt ex toto corde diuitie. Quas qui habere uolunt, sine labore non querunt, sine difficultate non inueniunt, sine cura non seruant, sine anxia delectatione non possident, sine dolore non perdunt. Apostolus autem Christi militibus dicit: uolo uos sine sollicitudine esse : et Radix omnium malorum auaritia, quem quidam appetentes errauerunt a fide, et inseruerunt se  doloribus multis . Ac sic census iste terrenus eis, a quibus uitiose diligitur, non est uoluptatum materia, sed dolorum. Quapropter expedit facultates Ecclesie possideri, ut inde uiuant, qui non seculo, cuius gaudia fugitiua repudiant, sed Deo deseruiunt, cuius ineffabilia bona desiderant.



CXI.

 De talibus dicere uidetur Apostolus: Qui in sacrario operantur, que de sacrario sunt, edunt: et qui altario deseruiunt, cum altari participant. Qui nisi hoc de contemptoribus facultatum suarum uellet intelligi, nunquam securus adiungeret: Ita et Dominus ordinauit his qui Euangelium annuntiant, de Euangelio uiuere. De Euangelio uiuunt, qui nichil proprium habere uolunt: qui nec habent,  nec habere aliquid concupiscunt, non suorum, sed communium possessores. Quid est aliud de Euangelio uiuere, nisi laborantem inde, ubi laborat, necessaria uite percipere? Apostolus tamen, qui sic Euangelium predicauit, ut nec de Euangelio uiueret, sed necessaria sibi suis manibus ministraret, de se confidenter eloquitur: Ego autem nullo horum usus sum. Et quare hoc dixerit, securus aperuit, dicens: Expedit mihi mori, magis quam ut gloriam meam quis euacuet. Euacuari dicit gloriam suam, si ab eis, quibus predicabat, uoluisset accipere uite temporalis expensam. Nolebat quippe in presenti laboris sui fructum, sed in futuro, recipere. Si ergo ille qui nichil habebat, noluit de Euangelio, ubi laborabat, sed suis manibus uiuere, ne gloriam  sue mercedis amitteret: quid nos, qui propria nolumus, amore possidendi, non uiuendi necessitate, relinquere et accipere insuper uolumus, non unde uiuamus, sed unde censum nostrum incrementis damnabilibus augeamus?



CAPUT CXII.

 Propter quod uolui et rogaui hesterno die, ut hodie frequentius conueniretis, hoc est quod dicturus sum. uobiscum hic uiuimus, et intentio uotumque nostrum est, ut apud Christum uobiscum sine fine uiuamus.

Credo autem ante oculos uestros esse conuersationem nostram, ut et nos dicere fortassis audeamus, quamuis maltum illi impares, quod dixit Apostolus: Imitatores mei estote, sicut et ego Christi . Et ideo nolo, ut aliquis de nobis inueniat male uiuendi occasionem. Prouidemus enim bona, ait idem Apostolus, non solum coram Deo, sed etiam coram hominibus . Propter nos conscientia nostra sufficit nobis: propter uos fama nostra non pollui, sed pollere debet in uobis. Tenete quod dixi, atque distinguite. Due res sunt, conscientia et fama. Conscientia tibi, fama proximo tuo est necessaria. Qui fidens conscientie sue negligit famam suam, crudelis est, maxime in loco isto positus, de quo dicit Apostolus scribens ad discipulum suum: Circa omnes te ipsum bonorum operum prebe exemplum, . Ut ergo non uos diu teneam, presertim quia ego sedens loquor, uos stando laboratis:  Nostis omnes, aut pene omnes, sic nos uiuere in ea domo, que dicitur domus episcopii, ut, quantum possumus, imitemur eos sanctos, de quibus loquitur liber Actuum apostolorum: Nemo dicebat aliquid proprium, sed erant illis omnia communia . Quia forte aliqui uestrum non sunt tam diligentes uite nostre scrutatores, ut hoc sic nouerint, quomodo uolo uos nosse: dico quid sit, quod breuiter dixi. Ego, quem Deo propitio uidetis episcopum uestrum, iuuenis ueni ad istam ciuitatem, ut multi uestrum nouerunt. Querebam ubi constituerem monasterium, et uiuerem cum fratribus meis. Spem quippe omnem seculi reliqueram, et quod esse potui, nolui: non quesiui tamen quod sum. Elegi in domo Dei abiectus esse magis quam habitare in  tabernaculis peccatorum. Ab eis qui diligunt seculum, secreui me: sed eis qui presunt populis, non me cequaui: nec in conuiuio Domini mei superiorem locum elegi, sed inferiorem et abiectum. Et placuit illi dicere mihi: Ascende sursum. Usque adeo autem timebam episcopatum, ut quoniam ceperat esse iam momenti inter Dei seruos fama mea, in quo loco sciebam non esse episcopum, non illo accederem. Cauebam hoc et agebam, quantum poteram, ut in loco humili saluarer, ne in alto periclitarer. Sed, ut dixi, Domino seruus contradicere non debet. ueni ad istam ciuitatem, propter uidendum amicum, quem putabam me lucrari posse Deo, ut nobiscum esset in monasterio: quasi securus, quia locus habebat episcopum. Apprehensus, presbyter  factus sum, et per hunc gradum ad episcopatum perueni. Non attuli aliquid, non ueni ad hanc ecclesiam nisi cum his indumentis quibus illo tempore uestiebar. Et quia hoc disponebam, esse in monasterio cum fratribus, cognito instituto et uoluntate mea, beate memorie senex ualerius dedit mihi hortum illum, in quo nunc est monasterium. Cepi boni propositi fratres colligere compares meos, nichil habentes, sicut nichil habebam, et imitantes me, ut quomodo ego tenuem paupertatulam meam uendidi, et pauperibus erogaui, sic facerent et illi qui mecum esse uoluissent, ut de communi uiueremus: commune autem nobis esset magnum et uberrimum predium ipse Deus. Perueni ad episcopatum: et uidi necesse habere episcopum, exhibere  humanitatem assiduam quibuscunque uenientibus, siue transeuntibus: quod si non fecisset episcopus, inhumanus diceretur. Si autem ista consuetudo in monasterio permissa esset, indecens esset: et ideo uolui habere in domo ista episcopii mecum monasterii clericorum. Ecce quomodo uiuimus. Nulli licet in societate nostra habere aliquid proprium. Sed forte aliqui habent: nulli licet. Si qui habent, faciunt quod non licet. Bene autem sentio de fratribus meis, et semper bene credens, ab hac inquisitione dissimulaui, quia et ista querere, quasi male sentire uidebatur. Noueram enim et noui, omnes qui mecum uiuerent, nosse propositum nostrum, nosse legem uite nostre. uenit ad nos etiam presbyter  Ianuarius, qui uidebatur sua honeste erogando quasi consumpsisse, sed non consumpsit. Remansit illi quedam pecunia, id est, argentum quod diceret esse filie sue. Filia ipsius, Deo propitio, in monasterio feminarum, et bone spei est: gubernet illam Dominus, ut impleat quod de illa speramus, in illius misericordia, non in eius meritis. Et quia infra annos erat, et de sua pecunia nichil facere poterat: quamuis enim uideremus fulgorem professionis, tamen lubricum timebamus etatis: factum est ut ipsum argentum quasi puelle seruaretur, ut cum ad legitimos annos ueniret, faceret inde quod uirginem Christi deceret, quando optime iam facere posset. Dum hec exspectantur, cepit ille morti propinquare. Qui diu tanquam de suo uiuens, quia ipsius  erat, non filie, testamentum fecit. Testamentum, inquam, fecit presbyter socius noster, nobiscum manens, de Ecclesia uiuens, communem uitam profitens. Testamentum fecit, heredes instituit. O dolor illius societatis, o fructus natus non de arbore quam plantauit Dominus! Sed Ecclesiam scripsit heredem. Nolo munera ista, non amo amaritudinis fructum. Ego illum Deo querebam, societatem professus erat, hanc teneret, hanc exhiberet. Nihil habebat? testamentum non faceret. Habebat aliquid? non se nostrum socium, quasi Dei pauperem fingeret. Magnus mihi inde dolor est, fratres. Dico caritati uestre: propter hunc dolorem statui hereditatem ipsam in Ecclesia non suscipere. Filiorum ipsius sit quod reliquit. Ipsi inde faciant quod uoluerint.  uidetur enim mihi, quia si eam suscepero, in isto facto, quod mihi displicet, et quod doleo, eius particeps ero. Hoc uolui non latere caritatem uestram. Filia ipsius in monasterio et feminarum, et filius ipsius in monasterio uirorum est: ambos exheredauit: illam cum laude, istum cum elogio, id est, cum uituperatione. Commendaui autem Ecclesie, ut non accipiant ipsas portiunculas, que pertinent ad exheredatos, nisi cum ad legitimam etatem peruenerint. Hoc eis reseruat Ecclesia. Deinde litem dimisit inter filios suos, in qua laboro. Puella dicit, Meum est, nostis quia hoc dicebat semper pater meus. Puer dicit, Credatur patri meo, quia moriens mentiri non potuit. Et ista contentio quale malum est? Sed si pueri ipsi serui Dei sunt, litem  hanc inter illos cito finimus. Audio illos ut pater, et forte melius quam pater ipsorum. uidebo quid sit iuris. Sicut Dominus uoluerit, cum paucis fratribus fidelibus honoratis, Deo propitio, de numero uestro, id est, de plebe ista, audio inter illos causam, et sicut Dominus donauerit, finio. Tamen rogo uos, nemo me reprehendat, quia eius hereditatem nolo suscipiat Ecclesia. Primo, quia factum illius detestor. Deinde, quia institutum meum est. Multi laudant quod dicturus sum, sed aliqui et reprehendunt: utrisque facere satis ualde difficile est. Audistis modo cum Euangelium legeretur: Cantauimus uobis, et non saltastis: planximus, et non luxistis. uenit Ioannes Baptista non manducans neque bibens, et dicunt: Demonium  habet. uenit filius hominis manducans et bibens, et dicunt: Ecce homo uorax, potator uini, et amicus publicanorum . Quid ergo facio inter illos, qui parant me reprehendere, et dentes in me ducere, si suscepero hereditates eorum qui filios suos irati exheredant? Perum quid sum facturus eis, quibus canto, et nolunt saltare? qui dicunt, Ecce quare nemo donat Ecclesie Hipponensi aliquid: Ecce quare non eam faciunt, qui moriuntur, heredem: quia episcopus Augustinus de bonitate sua  donat totum, non suscipit. Plane suscipio, profiteor me suscipere oblationes bonas, oblationes sanctas. Si quis autem irascitur in filio suo, et moriens exheredat eum; si uiueret, non  eum placarem? non ei filium reconciliare deberem? Quomodo ergo cum filio suo uolo ut habeat pacem, cuius appeto hereditatem? Sed plane si faciat quod sepe hortatus sum. Unum filium habet? putet Christum alterum: duos habet? putet Christum tertium: decem habet? Christum undecimum faciat, et suscipio. Quia ergo feci hoc in quibusdam rebus, iam uolunt bonitatem meam uel commendationem fame mee in aliud uertere, ut alio modo me reprehendant, quia oblationes deuotorum hominum nolo suscipere. Considerent quam multa susceperim. Quid opus est ea numerare? Ecce unam dico, filii Iuliani hereditatem suscepi. Quare? quia sine filiis defunctus est. Bonifacii hereditatem suscipere nolui, non misericordia, sed timore. Nauiculariam  nolui esse Ecclesiam Christi. Multi sunt quidem, qui etiam de nauibus acquirunt. Tamen una tentatio si esset, si iret nauis, et naufragaret, homines ad tormenta daturi eramus: ut de submersione nauis secundum consuetudinem quereretur, et torquerentur a iudice qui essent de fluctibus liberati. Sed non eos daremus, nullo pacto enim hoc facere deceret Ecclesiam. Onus ergo fiscale persolueret, sed unde persolueret? enthecam nobis habere non licet. Non est episcopi seruare aurum, et reuocare a se mendicantis manum. Quotidie tam multi petunt, tam multi gemunt, tam multi nos inopes interpellant, ut plures tristes relinquamus, quia ut possimus dare omnibus non habemus. Non habemus ergo enthecam. Propter naufragium ergo hoc uitandum feci, non donando.  Nemo ibi me laudet, sed nemo et uituperet. Plane, quando donaui filio quod iratus pater moriens abstulit, bene feci. Laudent, qui uolunt: parcant, qui laudare nolunt. Quid pluribus, fratres mei? Quicunque uult, exheredato filio, heredem facere Ecclesiam, querat alterum qui suscipiat, non Augustinum: imo, Deo propitio, neminem inueniat. Quam laudabile factum sancti et uenerandi episcopi Aurelii Carthaginensis, quomodo impleuit os omnium qui sciunt laudibus Dei? Quidam cum filios non haberet, neque speraret, res suas omnes, retento sibi usufructu, donauit Ecclesie. Nati sunt illi filii, et reddidit episcopus nec opinanti, que illi donauerat. In potestate habebat episcopus non reddere: sed  iure fori, non iure celi. Sane etiam hoc nouerit caritas uestra, dixisse me fratribus meis, qui mecum manent, ut quicunque habet aliquid, aut uendat, aut eroget, aut donet, aut commune illud faciat. Ecclesiam habet, per quam nos Deus pascit. Et dedi dilationem usque ad epiphaniam, propter eos qui uel cum fratribus suis non diuiserunt, et dimiserunt quod habent apud fratres suos: uel nondum de re sua aliquid egerunt, quia exspectabatur etas legitima. Faciant inde quod uolunt, dum tamen sint pauperes mecum, simul exspectemus misericordiam Dei. Si autem nolunt, qui forte nolunt, certe ego sum, qui statueram, sicut nostis, nullum ordinare clericum, nisi qui mecum uellet manere, ut si uellet discedere a proposito, recte illi tollerem  clericatum, quia desereret sancte societatis promissum, ceptumque consortium. Ecce in conspectu Dei et uestro, muto consilium. Qui uolunt habere aliquid proprium, quibus non sufficit Deus et Ecclesia eius, maneant ubi uolunt, et ubi possunt, non eis aufero clericatum. Nolo habere hypocritas. Malum est, quis nesciat? malum est, cadere a proposito: sed peius est, simulare propositum. Ecce dico, audite: Qui societatem communis uite iam susceptam, que laudatur in apostolorum Actibus , deserit, a uoto suo cadit, a professione sancta decidit. Obseruet iudicem, sed Deum, non me: ergo ei non aufero clericatum; quantum sit periculum, ante oculos eius posui, faciat quod uult. Noui enim, quia si aliquem hoc facientem degradare uoluero,  non ei deerunt patroni, non ei deerunt suffragatores, et hic, et apud episcopos, qui dicant: Quid mali fecit? non potest tecum tolerare uitam istam, extra episcopum uult manere, de proprio uiuere: ideone debet perdere clericatum? Ego scio, quantum mali sit, profiteri sanctum aliquid, nec implere. uouete, inquit, et reddite Domino Deo uestro : et, Melius est non uouere, quam uouere et non reddere . uirgo et si nunquam fuerit in monasterio, et uirgo sacra est; nubere illi non licet, esse in monasterio non compellitur. Si autem cepit esse in monasterio, et deseruit, et tamen uirgo est, dimidia ruit. Sic et clericus duas res professus est, et sanctitatem, et clericatum; interius sanctitatem. Nam clericatum propter populum suum  Deus imposuit ceruicibus ipsius. Magis onus est, quam honor. Sed quis sapiens, et intelligit hec? Ergo professus est sanctitatem, professus est communiter uiuendi societatem: professus est, quam bonum et quam iucundum habitare fratres in unum. Si ab hoc proposito ceciderit et extra manens clericus fuerit, dimidius et ipse cecidit. Quid ad me? non eum iudico. Si foris seruat sanctitatem, dimidius cecidit. Si intus habuerit simulationem, totus cecidit. Nolo habeat necessitatem simulandi. Scio quomodo homines ament clericatum. Nemini eum tollo nolenti mecum communiter uiuere: habet Deum qui mecum manere uult. Si paratus est pasci a Deo per ecclesiam ipsius, non habere aliquid proprium,  sed aut erogare pauperibus, aut in commune mittere, maneat mecum. Qui hoc non uult, habeat libertatem: sed uideat, utrum habere possit felicitatis eternitatem. Sufficiant hec nunc interim caritati uestre: quod egero cum fratribus meis, annuntiabo uobis. Spero enim bona, quod omnes mihi libenter obediant, nec inuenturus sum aliquos habere aliquid, nisi aliqua necessitate religionis, non occasione cupiditatis. Quod ergo egero, post epiphaniam caritati uestre in Domini uoluntate nuntiabo. Et quomodo litem finiero inter duos fratres, filios presbyteri Ianuarii, non uobis tacebo. Multa locutus sum, date ueniam loquaci senectuti, sed timide infirmitati. Ego, sicut uidetis, per etatem modo senui: sed per infirmitatem corporis, olim senex  fui, tamen si Deo placet quod dixi, modo ipse det uires, non uos desero. Orate pro me, ut quantum inest anima in hoc corpore, et qualescunque uires suppetunt, in uerbo Dei seruiam uobis. Amen.



CAPUT CXIII.

 Charitati uestre hodie de nobis ipsis sermo reddendus est. Quia enim, ut ait Apostolus, Spectaculum facti sumus mundo, et angelis, et hominibus , qui nos amant, querunt quod laudent in nobis: qui autem nos oderunt, detrahunt nobis. Nos autem in utroque medio constituti, adiuuante Domino Deo nostro, et uitam nostram, et famam nostram sic custodire debemus, ut non erubescant de detractoribus laudatores. Quomodo autem uiuere  uelimus, quomodo Deo propitio iam uiuamus, quamuis de Scriptura sancta multi noueritis, tamen ad commemorandos uos, ipsa de libro Actuum apostolorum uobis lectio recitabitur, ut uideatis ubi descripta sit forma, quam desideramus implere. Dum ergo recitatur, uos intentissimos esse uolo, ut post eius recitationem, quod constitui loquar, Domino donante, intentioni uestre. Cumque diaconus Lazarus legeret: Cum orassent, motus est locus in quo erant congregati, et impleti sunt omnes Spiritu sancto, et loquebantur uerbum Dei cum fiducia omni uolenti. Multitudinis autem credentium erat anima una et cor unum: et nemo eorum que possidebat, dicebat aliquid suum esse, sed erant illis omnia communia. Et uirtute magna reddebant testimonium apostoli resurrectionis  Domini Iesu, gratiaque magna erat super omnes illos. Neque enim agens quisquam fuit inter illos. Quotquot enim possessores prediorum uel domorum erant, uendentes afferebant pretia illorum, et ponebant ante pedes apostolorum, distribuebatur autem singulis, prout cuique opus erat . Cumque Lazarus diaconus recitaret, et episcopo codicem tradidisset, August. episcopus dixit: Et ego legere uolo: plus enim me delectat huius uerbi esse lectorem, quam uerbi mei disputatorem. Cum orassent, motus est locus in quo erant congregati, et impleti omnes Spiritu sancto, loquebantur uerbum Dei cum fiducia omni uolenti. Multitudinis autem credentium erant anima una et cor unum: Et nemo eorum  que possidebat, dicebat aliquid suum esse, sed erant illis omnia communia. Et uirtute magna reddebant testimonium apostoli resurrectionis Domini Iesu, gratiaque magna erat super omnes illos. Neque enim egens quisquam fuit inter illos. Quotquot enim possessores prediorum uel domorum erant, uendentes afferebant pretia eorum, et ponebant ante pedes apostolorum, distribuebatur autem singulis, prout cuique opus erat. Cumque episcopus legisset, dixit: Audistis quid uelimus, orate ut possimus. Contigit autem quedam necessitas, ut hec diligentius agerem. Quoniam sicut iam nostis, presbyter in nostra societate constitutus, quali societati perhibet testimonium lectio, quam modo cum recitaremus, audistis; moriens testamentum fecit, quia habuit unde faceret.  Erat quod diceret suum, cum in ea societate uiueret, ubi nemini licebat dicere aliquid suum, sed esse illis omnia communia. Si quis dilector et laudator noster apud detractorem nostrum predicaret istam societatem, et diceret, Cum episcopo Augustino sic uiuunt omnes cohabitatores eius, quomodo scriptum est in Actibus apostolorum, continuo ille detractor caput mouens, dentem promouens, diceret: Ita uero, sic ibi uiuitur quomodo dicis? Quare mentiris? quare falsa laude honoras indignos? Nonne ibi modo in eorum societate positus presbyter testamentum fecit, et quod habuit, quomodo uoluit, disposuit et reliquit? Certe omnia ibi sunt communia, certe nemo dicit aliquid suum. Sub his uerbis quid ageret laudator meus? Nonne os eius quasi plumbo  oppilaret ille detractor? nonne illum laudasse peniteret? nonne reuerentia perfusus, et illius sermone confusus, uel nobis, uel testatori illi malediceret? Hec fuit necessitas, ut ad istam diligentiam ueniremus. Nuntio ergo uobis unde gaudeatis. Omnes fratres et clericos meos, qui mecum habitant, presbyteros, diaconos, subdiaconos, et Patricium nepotem meum, tales inueni, quales desideraui. Sed sunt qui de sua qualicunque paupertate quod statuerant, nondum fecerunt. Hi sunt, ualens subdiaconus, et paulo ante dictus nepos meus subdiaconus, et matris uita impediebat, quia inde uiuebat. Exspectabatur in illo etiam legitime etatis accessus, ut quod faceret firmissime faceret. Nondum autem fecit, quia ipsos agellos habet cum suo fratre communes,  et subindiuisos eos possident. Sic autem eos cupit Ecclesie conferre, ut inde alantur qui sunt in proposito sanctitatis, quousque in hac uita degunt. Scriptum est enim, et hoc Apostolus loquitur: Quisquis autem suis, et maxime domesticis, non prouidet, fidem denegat, et est infideli deterior . Adhuc autem mancipia sunt ei similiter cum fratre communia, nondum diuisa. Disponit ea manumittere: non potest antequam diuidantur. Quid enim ad se pertineat, adhuc ignorat. Ad ipsum sane, quia maior est, pertinet diuisio et ad fratrem eius electio: et ipse frater eius Deo seruit, et subdiaconus est cum sancto fratre meo, et cepiscopo Seuero in ecclesia Mileuitana. Hoc agitur, hoc sine dilatione peragendum  est, ut illi seruuli diuidantur, et manumittantur, et sic det Ecclesie, ut eorum excipiat alimentum. Nepos autem meus, ex quo conuersus est, et mecum esse cepit, impediebatur et ipse aliquid de agellulis suis agere inuita usufructuaria matre sua, que hoc anno defuncta est. Inter ipsum et sorores eius sunt quedam, in Christi adiutorio cito finienda, ut et ipse faciat quod Dei seruum decet, et quod ipsa professio et ista exigit lectio. Diaconus Faustinus  hic de militia seculi ad monasterium conuersus est, hic baptizatus, inde diaconus ordinatur. Sed quia exiguum est quod uidetur possidere, sicut iuris periti loquuntur, iure, non corpore, reliquerat illud, et ab eius fratribus tenebatur. Nunquam inde cogitauit, ex quo conuersus  est, nec ipse aliquid quesiuit a fratribus suis, nec ab illo aliquid est quesitum. Modo quia uentum est ad hunc articulum temporis, cum consilio meo diuisit ipsam rem: et dimidiam donauit fratribus suis, dimidiam Ecclesie pauperi in loco eodem constitute. Diaconus Seuerus sub qua Dei disciplina et flagello sit, nostis: lumen tamen non perdidit mentis. Unam domum hic emerat propter matrem et sororem suam, quas de sua patria huc desiderabat adducere. Emerat autem, non sua pecunia, quam non habebat, sed ex consolatione religiosorum uirorum, quos mihi querenti etiam nominans indicauit. De ipsa non possum dicere quid fecerit, aut quid disponet, nisi quia ipse totum in mea posuit uoluntate, ut quidquid ipse uellem, hoc inde fieret.  Sed habet quasdam causas cum matre sua, quarum causarum me iudicem poscit: cum ille cause fuerint terminate, fiat de ipsa domo quod ego uoluero. Quid autem uelle potero, Deo regente, nisi quod iustitia iubet et pietas postulat? Habet etiam in patria sua aliquos agellos: disponit eos sic distribuere, ut etiam illic in ipso loco posite pauperi largiatur ecclesie. Diaconus Hipponensis homo pauper est: quid alicui conferat, non habet: tamen de laboribus suis, antequam esset clericus, emerat aliquos seruulos, hodie illos in conspectu uestro manumissurus est episcopalibus gestis. Diaconus Eradius ante uestros oculos uersatur; opera eius lucent coram oculis nostris: de opere eius et expensa pecunia memoriam sancti martyris habemus. De pecunia  sua emit etiam possessionem ex consilio meo. Nam ipsam pecuniam uolebat per manus meas erogari, sicut mihi placeret: ego si pecunie auidus essem, aut necessitates ipsas meas, quas pro pauperibus habeo, in hac causa plus curarem, pecuniam acciperem. Quare? dicit aliquis: quia possessio illa, que ab illo empta, et ecclesie donata est, adhuc nichil prestat ecclesie. Minus enim habebat ad pretium. Et quia mutuatus fuerat, hoc de eius adhuc fructibus redditur. Homo sum senex: quatenus mihi de illa possessione potest fructus accedere? Nunquid promitto mihi tot annos esse uicturum, donec suum pretium illa persoluat? Quod ergo uix diu partibus reddit, de proximo haberem totum, si  accipere uoluissem. Non feci, aliud attendi. Fateor enim uobis, et ipsa suspecta mihi adhuc eius etas fuit: ac uerebar, ne forte, ut sunt homines, matri eius hoc displiceret, et diceret inductum a me fuisse adolescentem, ut bona eius paterna consumerem, et eum egentem relinquerem. Ideo uolui eius pecuniam in illa possessione seruari, ut si aliquid  aliter quam uolumus euenisset, redderetur uilla, ne culparetur episcopi fama. Scio enim quantum uobis sit necessaria fama mea. Nam mihi sufficit conscientia mea. Emit etiam spatium ab ista postea ecclesia, notum uobis; et sua pecunia edificauit domum, et hoc nostis. Ante paucos dies, priusquam sermonem de hac re haberem uobiscum, eam donauit ecclesie. Exspectabat enim ut eam perficeret, et  perfectam donaret. Fabricandi autem domum necessitas illi nulla erat, nisi quia cogitauit matrem suam huc esse uenturam. Si ante uenisset, in re filii sui habitaret: modo si uenerit, in opere filii sui habitabit. Testimonium ei perhibeo: pauper remansit, sed in caritatis possessione permansit. Aliqui seruuli ei reliqui fuerant, iam quidem in monasterio uiuentes, quos tamen gestis ecclesiasticis manumissurus est hodie. Nemo ergo dicat, Diues est, nemo existimet, nemo male loquatur, nemo seipsum et animam suam suis dentibus laniet. Pecuniam nullam habet seruatam, utinam quam debet restituat. Ceteri, id est subdiacones, pauperes sunt; Deo propitio, misericordiam Dei exspectant. Unde ipsi faciant, non habent: nullas habentes facultates, finierunt mundi  cupiditates. uiuunt nobiscum in societate communi. Nemo eos distinguit ab eis qui aliquid attulerunt. Charitatis unitas preponenda est terrene commodo hereditatis. Restant presbyteri: sic enim ad eos gradatim ascendere uolui. Cito dixerim, pauperes Dei sunt, nichil ad domum societatis nostre attulerunt, nisi ipsam, qua nichil est carius, caritatem. uerumtamen quoniam scio natos fuisse rumores de diuitiis ipsorum, non a me ad aliquid compellendi, sed uobis meo sermone purgandi sunt. uobis dico, qui forte nescitis: nam et uestrum plurimi sciunt. Presbyterum Leporium, quamuis seculi natalibus clarum, et apud suos honestissimo loco natum, tamen iam Deo seruientem, cunctis que habebat relictis, inopem suscepi. Non quia nichil habuit, sed quia iam fecerat  quod lectio ista persuadet. Hic non fecit, sed nos scimus et ubi fecit. Unitas Christi est, ecclesia una est. Ubicunque fecit opus bonum, pertinet et ad nos, si congaudeamus. Hortus est unus, ubi nostis ibi monasterium suis constituit, quia et ipsi Deo seruiunt. Ille hortus ad ecclesiam non pertinet, nec ad ipsum. Et ad quem? dixerit aliquis: ad illud, quod ibi est, monasterium. Sed quod uerum est, usque ad hoc tempus curam pro illis ita gerebat, ut sumpticulos, quibus sustentantur, apud se haberet, et eis ipse  impenderet. Sed ne propter hoc daretur locus hominibus suspiciones suas rodentibus, et uentrem non implentibus, hoc placuit et mihi et ipsi, ut sic se illi transigant, quasi iste iam de  seculo exierit. Nunquid enim cum obierit ipse, illis dispensaturus est aliquid? Melius est ut uideat illos bene uersantes, et regente Deo, in disciplina Christi uiuentes, ut de illis tantummodo gaudeat, non eorum necessitatibus occupetur. Pecuniam non habet, quam suam dicere possit. Habebat xenodochium edificandum, quod modo uidetis edificatum. Ego illi iniunxi, ego iussi: obtemperauit mihi libentissi me, et sicut uidetis, operatus est. Quomodo etiam meo iussu basilicam ad octo martyres fabricauit, de his que per uos Deus donauit. Cepit enim de pecunia, que data erat ecclesie propter xenodochium. Et cum cepisset edificare, ut sunt religiosi desiderantes opera sua in celo scribi, adiuuerunt prout quisque uoluit et fabricauit. Opus ante oculos habemus.  Omnis homo quid factum sit, uidet: de pecunia, quia non habet,mihi credant: dentem compescant, ne frangant. Emerat de ipsa pecunia xenodochii quamdam domum in carraria, quam sibi existimabat propter lapides profuturam. Sed lapides eius domus, fabrice necessarii non fuerunt, quoniam aliunde prouisi sunt. Domus ergo ipsa sic remansit. Pensionem prestat, sed ecclesie, non presbytero. Nemo amplius dicat: In domum presbyteri, ad domum presbyteri, ante domum presbyteri. Ecce ubi est domus presbyteri. Alibi non habet domum, sed ubicunque habet Deum. Quid amplius queritis, nisi quia me illud memini etiam promisisse, ut ad uos perferrem quid egissem inter duos, fratrem uidelicet et sororem, filios Ianuarii presbyteri: quia  orta inter illos fuerat controuersia pecuniaria: sed tamen sicut inter fratres, salua Deo propitio caritate? Promiseram ergo audire, ut inter illos quidquid esset iudicandum finirem. Paraueram me iudicem, sed antequam iudicarem, ipsi, quod iudicaturus eram, finierunt. Non inueni unde iudicarem, sed unde letarer. Acquieuerunt omnino concorditer uoluntati mee et consilio meo, ut pares essent in pecunia, quam reliquit pater eorum, ecclesia renuntiante, post sermonem meum. Locuturi sunt homines. Sed et quodlibet homines loquantur, qualicunque aura flante perducetur inde aliquid ad aures meas: et si tale fuerit, ut sit iterum necesse nos purgare, respondebo maledicis, respondebo detractoribus, respondebo incredulis, non nobis credentibus  prepositis suis. Respondebo, ut potero, quod Dominus dederit. Interim modo non est necesse, quia nichil forte dicturi sunt. Qui nos amant, libere gaudebunt: qui nos oderunt, tacite dolebunt: tamen si linguas exercuerint [Forte pro, exseruerint, Hard.], audient Deo propitio uobiscum responsionem meam, non litem meam. Non enim homines nominaturus sum et dicturus, Ille hoc dixit, iste sic detraxit: cum fortasse etiam ad me falsa, quia et hoc potest fieri, perferantur. uerumtamen quecunque perlata fuerint, si oportere uidebitur, loquar inde caritati uestre. Ante oculos uestros uolo sit uita nostra. Scio quia querentes licentiam male faciendi, querunt sibi exempla male uiuentium et  multos infamant, ut socios inuenisse uideantur. Ideo quod nostram est fecimus, plus quid faciamus non habemus. Ante uestros oculos sumus, nullius aliquid desideramus, nisi bona opera uestra. Et uos exhortor, fratres mei, si aliquid uultis clericis dare, sciatis quia non debetis uitia eorum fouere contra me. Omne offerte quod uultis, offerte de uoluntate uestra. Quod commune erit, distribuetur unicuique prout cuique opus erit. Gazophylacium attendite, et omnes habebimus. ualde me delectat, si ipsum fuerit presepe nostrum, ut nos simus iumenta Dei, uos ager Dei. Nemo det birrum, uel lineam tunicam, seu aliquid, nisi in commune. De communi accipiam mihi ipsi, cum sciam commune me uelle habere quidquid habeo. Nolo talia offerat sanctitas  uestra, quibus ego solus quasi decentius utar. Offeratur mihi, uerbi gratia, birrum pretiosum. Forte decet episcopum, quamuis non deceat Augustinum, id est, hominem pauperem de pauperibus natum. Modo dicturi sunt homines, quia inueni pretiosas uestes, quas non potuissem habere uel in domo patris mei, uel in illa seculari professione mea. Non decet. Talem debeo habere, qualem possum; si non habuerit, fratri meo dare; qualem potest habere presbyter, qualem potest habere decenter diaconus et subdiaconus, talem uolo accipere, quia in commune accipio. Si quis meliorem dederit, uendo: quod et facere soleo, ut quando non potest uestis esse communis, pretium uestis sit commune, uendo et erogo pauperibus. Si hoc eum delectat, ut ego  habeam; talem det, de qua non erubescam. Fateor enim uobis, de pretiosa ueste erubesco, quia non decet hanc professionem, non decet hanc admonitionem, non decet hec membra, non decet hos canos. Etiam illud dico, si forte in nostra domo, in nostra societate eger est aliquis, uel post egritudinem, ut necesse sit eum ante horam prandii reficere, non prohibeo religiosos uel religiosas mittere eis quod uidetur ut mittant. Prandium tamen et cenam extra nemo habebit. Ecce dico auditis? audiunt. Qui habere uoluerit proprium et de proprio uiuere et contra ista precepta nostra facere, parum est ut dicam, non mecum manebit, sed nec clericus erit. Dixeram enim, et scio me dixisse, ut si nollent suscipere socialem uitam mecum, non illis tollerem  clericatum: sed seorsum manerent, et seorsum uiuerent, quomodo nossent, Deo uiuerent, et tamen ante oculos posui, quantum mali sit a proposito cadere. Malui enim habere cecos uel claudos, quam plangere mortuos. Qui enim hypocrita est, mortuus est. Quomodo ergo quicunque uoluisset extra manere, et de suo uiuere, non ei tollerem clericatum: ita modo, quia placuit illis, Deo propitio, socialis hec uita, quisquis cum hypocrisi uixerit, quisquis inuentus fuerit habens proprium, non illi permitto, ut inde faciat testamentum, sed delebo eum de tabula clericorum. Interpellet contra me mille concilia, nauiget contra me quo uoluerit, sit certe ubi potuerit. Adiuuabit me Dominus, ut ubi ego episcopus  sum, ille clericus esse non possit. Audistis? audierunt. Sed spero in Deum nostrum et misericordiam eius, quia sicut dispositionem meam istam hilariter acceperunt, sic eam pure fideliterque seruabunt. Dixi aliquid suum non habere presbyteros cohabitatores meos inter quos est et presbyter Barnabas. Sed et de illo audiui quedam fuisse iactata. Ante omnia, quia emit uillam a dilecto et honorabili filio meo Eleusino. Hoc falsum est. Monasterio donauit ille, non uendidit. Ego sum testis. Quid amplius queratis ignoro. Ego sum testis. Donauit ille, non uendidit. Sed dum non creditur donare potuisse, creditus est uendidisse. Beatus homo qui tam bonum opus fecit, ut non crederetur. Tamen uel modo credite, et detractores audire libenter desinite.  Iam dixi, ego sum testis. Dictum est de illo, quod anno prepositure sue per industriam debita fecerit, ut dum uolo ego reddi debita, dari illi licentiam poscendi fundum uictorianensem, tanquam dixisset mihi, Ut reddam debita mea, da mihi in decem annos fundum uictorianensem: et hoc falsum est; sed fuit unde rumor nasceretur. Fecit debita reddenda, a nobis reddita sunt partim, unde potuerunt. Remansit aliquid quod non debebatur etiam monasterio illi, quod per ipsum Deus instituit. Cum ergo remansisset, cepimus querere unde debitum redderemus. Ad conductionem ipsius fundi nullus accessit, nisi quadraginta solidorum offerens pensionem. Sed uidimus fundum amplius posse dare, ut celerius debitum redderetur, et commisi fidei eius, ut de ipsa  conductione lucra non requirerent fratres: sed quidquid daret fundus, de ipsis fructibus imputarent ad debitum. Fide agitur. Paratus est presbyter, ut alium constituam qui de fructibus fratribus debitum reddat. Ex numero uestro sit aliquis cui hoc committam, ex numero ipsorum qui ad nos talia pertulerunt. Sunt enim in uobis homines religiosi, si qui eum rumorem falso reprehensum esse doluerunt, et tamen crediderunt factum. Ex ipsis ergo aliquis ueniat ad nos, suscicipiat possessionem, omnes fructus pretiis suis fideliter uendat, ut reddi possit facilius quod debetur, et hodie recedat inde cura presbyteri. Locus etiam ipse, ubi monasterium constitutum est a memorato honorabili filio meo Eleusino, ipsi presbytero Barnabe donatus est. Antequam ordinaretur  presbyter, in ipso loco monasterium instituit. Sed tamen quia nomine ipsius donatus erat locus, mutauit instrumenta, ut nomine monasterii possideatur. De fundo uictorianensi ego rogo, ego hortor, ego peto, ut si quis religiosus est, fide agat, et exhibeat ecclesie istam operam, ut cito debitum reddam. Quod si nemo de laicis fuerit inuentus, ego propono alium, iste illuc non accedet. Quid uultis amplius? Nemo laceret seruos Dei, quia non expedit lacerantibus. Seruis Dei quidem merces falsis detractionibus crescit, sed crescit etiam pena detrahentibus. Non sine causa dictum est: Gaudete et exsultate, quando letrahunt de uobis dicentes falsa, quia merces uestra magna est in celis . Nolumus  cum detrimento uestro magnam habere mercedem. Minus ibi habeamus, et tamen uobiscum ibi regnemus. Amen.



Explicit.

Quia ergo constat, sanctam Ecclesiam predictorum Patrum exempla sequi debere, quorum noscitur documentis post apostolica instituta ubertim coruscare, debent non solum prelati imitando, uerum etiam subditi obsequendo, usquequaque studere, qualiter eorum exemplis et doctrinis parentes, ad felicitatis gaudia, quo illi precesserunt, ualeant peruenire. Quoniam sicut hi qui eorum doctrinis et exemplis summa deuotione obediunt, eternis gaudiis inferuntur, ita nimirum ea sectari nolentes eternis suppliciis mancipantur. Memoratas itaque sanctorum Patrum  sententias, quibus clericalis ordo ad bene uiuendum instruitur, sedule perlegat et diligenter pertractet, quisquis canonicam professus est uitam. Quas cum bene perscrutatus fuerit, patenter inueniet, quod illi non eneruate, sed religiose uiuendum sit.




CAPUT CXIu. Que precepta specialiter monachis, que generaliter ceteris conueniant Christianis.

Propter quorumdam simplicium uerba, qui religiosis et eruditis uiris sese admonentibus ac redarguentibus plerumque obiicere solent, solos monachos Scripturarum sanctarum precepta obseruare debere, opere pretium duximus quedam euangelica atque apostolica quam breuissime ad medium deducere  precepta, ut hec huiuscemodi imperiti homines audientes, hisque aurem cordis accommodantes, intelligant que sibi, que monachis conueniant obseruare precepta. Qui enim mente et corpore uult contemnere seculum, et pauperem sequi Christum, audiat ipsum dicentem in Euangelio: Si uis perfectus esse, uade et uende omnia que habes, et da pauperibus: et ueni, sequere me. Et iterum: Omnis qui reliquerit domum, aut fratres, aut patrem, aut matrem, aut agros propter me, centuplum accipiet, et uitam eternam possidebit. Ad discipulos autem: uos, inquit, qui reliquistis omnia, et secuti estis me, sedebitis super sedes duodecim, iudicantes duodecim tribus Isrel . Hec et huiusmodi precepta solis specialiter congruunt monachis: et quanto  singularia, tanto et precipua. Dicit etiam idem Saluator generaliter omnibus: Omnis qui uenit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus . Et terum: Qui amat filium aut filiam super me, non est me dignus. Et: Qui non accipit crucem suam, et sequitur me, non est me dignus . Et iterum: Qui non renuntiauerit omnibus que possidet, non potest meus esse discipulus . Et iterum: Omnia quecunque uultis ut faciant uobis homines, et uos facite illis. Et iterum: Attendite ne iustitiam uestram faciatis coram hominibus, et uideamini ab eis: alioquin mercedem non habebitis apud Patrem uestrum  . Item: Thesaurizate uobis thesauros in celo, ubi nec erugo, nec tinea demolitur . Item: Attendite uobis, ne forte grauentur cordauestra in crapula et ebrietate, et curis huius uite . Item: Dico autem uobis: Nolite resistere malo; et: Diligite inimicos uestros: benefacite his qui uos oderunt, et orate pro persequentibus et calumniantibus uos. Item: Omnis qui irascitur fratri suo, reus erit iudicio. Qui autem dixerit Racha, reus erit concilio. Qui dixerit Fatue, reus erit gehenne ignis. Item: Nolite iurare, neque per celum, neque per terram. Sit autem sermo uester, Est est, Non non . Item: Omne uerbum otiosum quod locuti fuerint homines, reddent de eo rationem in die iudicii . Item: Si quis te percusserit in dextera maxilla,  prebe illi et alteram . Item: Estote misericordes, sicut et Pater uester misericors est . Item: Si peccauerit in te frater tuus, dimitte ei septies: et non solum septies, sed usque septuagies septies. Item: Si non remiseritis hominibus de cordibus uestris, nec Pater uester celestis dimittet uobis peccata uestra. Item: Querite primum regnum Dei et iustitiam eius: et hec omnia adiicientur uobis . Et cuidam diuiti: Si, inquit, uis ad uitam ingredi, serua mandata, id est, non homicidium facies, non adulterabis, non furtum facies, non falsum testimonium dices, non concupisces rem proximi tui; honora patrem tuum et matrem tuam, et diliges proximum tuum sicut teipsum . Et cuidam legis doctori, se interroganti, quod esset mandatum  magnum in lege, ait: Diliges Dominum Deum tuum ex toto cordetuo, et ex tota anima tua, et ex tota mente tua: hoc est maximum et primum mandatum. Secundum autem simile est huic, Diliges proximum tuum sicut teipsum. In his duobus mandatis tota lex pendet et prophete . Paulus quoque apostolus dicit: Qui diligit proximum, legem impleuit. Nam, Non adulterabis, non occides, non furaberis, non falsum testimonium dices, non concupisces rem proximi tui, et si quod est aliud mandatum, in hoc uerbo instauratur: Diliges proximum tuum sicut teipsum . Item idem: Patientes estote ad omnes, uidete ne quis malum pro malo alicui reddat, sed semper quod bonum est sectamini inuicem et in omnes. Hec enim est uoluntas Dei. Omnia autem probate,  quod bonum est tenete, ab omni specie mala abstinete uos . Item idem: Morificate membra uestra, que sunt super terram: fornicationem, immunditiam, libidinem, concupiscentiam malam, et auaritiam . Item idem: Nunc autem deponite et uos iram, indignationem, malitiam, blasphemiam, et turpis sermo de ore uestro non procedat. Item idem: Induite uos uiscera misericordie, benignitatem, humilitatem, modestiam, patientiam, supportantes inuicem. Item idem: Nolite mentiri inuicem. Item idem: Si consurrexistis cum Christo, que sursum sunt querite Item idem: Estote inuicem benigni, misericordes, donantes inuicem, sicut et Deus in Christo donauit uobis . Item idem: Omnis amaritudo, et ira, et  indignatio, et clamor, et blasphemia tollatur a uobis, cum omni malitia . Item idem: Fornicatio, et omnis immunditia, aut auaritia, nec nominetur in uobis, sicut decet sanctos, aut turpitudo, aut stultiloquium, aut scurrilitas . Item idem: An nescitis quia iniqui regnum Dei non possidebunt? Nolite errare, Deus non irridetur: quia neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . Item idem: Omnis fornicator, aut immundus, aut auarus, non habet hereditatem in regno Christi et Dei . Item idem: Imitatores mei estote, sicut et ego Christi . Item idem: Pacem sequimini cum omnibus,  et sanctimoniam, sine qua nemo uidebit Dominum . Item idem ad Timotheum: Discedat, inquit, omnis ab iniquitate, qui nominat nomen Domini . Apostolus quoque Ioannes ait: Nolite diligere mundum, neque ea que in mundo sunt: quia si quis diligit mundum, non est caritas Patris in eo . Item idem: Qui dicit se in Christo manere, debet sicut ille ambulauit et ipse ambulare . Item ipse: Omnis qui odit fratrem suum, homicida est: et omnis homicida non habet uitam eternam in se manentem . Iacobus autem apostolus ait: Quicunque uoluerit amicus esse seculi huius, inimicus Dei constituitur  Multa quidem et innumera legalia prophetica, et euangelica, atque apostolica poterant proferri  documenta, quibus infatigabiliter atque inexcusabiliter deuotio famulari debet Christiana: sed propter eos quos supra memorauimus, hec pauca breuiter annumerare studuimus, qui insipienter asserunt solos monachos arctam sectari debere uiam, cum utique Dominus arctam et angustam uiam dicat esse que ducit ad uitam, et nemo nisi per eam in uitam ingredi possit eternam. Non solum igitur monachis et clericis, uerum etiam omnibus qui Christiano censentur uocabulo, per hanc arctam et angustam intrandum est uiam. Quid ergo arctius, quam id quod precipitur. Diligite inimicos uestros, et, nolite resistere malo, et, qui irascitur fratri suo, reus erit iudico, et, qui uiderit mulierem ad concupiscendum eam, iam mechatus est eam in corde suo , et cetera  talia? Hec quippe arcta sunt, sed saluberrima: et quanto arctiora, tanto potiora et eminentiora. Oportet itaque omnes qui iuxta Apostolum  in Christo baptizati sumus, Christumque induimus, in nouitate uite ambulare, semperque ante oculos ponere pactum quod cum Deo in baptismate fecimus, ubi abrenuntiauimus Satane, et omnibus pompis eius, et omnibus operibus eius. Quod pactum tunc irritum fit, cum in fide quis permanendo, uitiis, aut a fide exorbitando, idolorum cultibus, aut heresum erroribus implicatur. Quia ergo, sicut scriptum est , corpus, quod corrumpitur, aggrauat animam, et deprimit terrena inhabitatio sensum multa cogitantem, et fragilitas humana post baptismi gratiam  peccatorum sordidatur illecebris, eademque peccata baptismatis iteratione nequaquam deleri possunt: necesse est ut penitentie lamentis, et eleemosynarum largitionibus, et ceteris bonorum operum exsecutionibus, quam celerrime deleri procurentur. Et quia unus est pater noster, et magister et Dominus, una fides, unum baptisma, una mater sancta Ecclesia, instanter et uigilanter ab omnibus certandum est, quanquam diuersorum donorum modis curratur, qualiter una ad sanctam et supernam Ierusalem matrem nostram tendamus, quo sine fine cum Domino uiuere mereamur. Illud quoque sciendum quia quanto quisque se in presenti seculo pro Christi amore ab iectiorem fecerit, tanto magis in futuro feliciorem remunerationem percipiet.



CAPUT CXu. Quod canonica institutio, euangelica et apostolica auctoritate fulta, ceteris superemineat institutionibus.


Quia euidenti auctoritate liquet canonicam institutionem ceteris prestare institutionibus, debent, necesse est, qui huius professionis censentur nomine, procurare, qualiter in semetipsis eamdem institutionem uita et moribus exornent potius quam dehonestent. Quoniam qui tante auctoritatis institutione pollent, et se aliis imitabiles prebere debent, uerendum est ne si  a proposito exorbitauerint, regno Dei indigni fiant. Quanquam enim canonicis, quia in sacris canonibus illis prohibitum non legitur, liceat linum induere, carnibus uesci, dare et accipere, proprias res et ecclesie cum humilitate  et iustitia habere, quod monachis, qui secundum regularem institutionem arctiorem ducunt uitam, penitus inhibitum est, non tamen in cauendis uitiis et amplectendis uirtutibus, eorum a monachorum distare debet uita. Monachi namque, qui euangelicum preceptum sequentes, distractis atque renuntiatis patrimoniis, sua Christo dedere, merito de facultatibus Ecclesie subsidium accipiunt temporale: ut quia toto mentis desiderio celestia appetunt, sic in hac peregrinationis uia sumptibus Dominicis sustententur, quatenus ad ea que contempserunt minime redire qualibet necessitatis causa compellantur. Et quia nichil sibi proprium reliquerunt, manifestum est illos copiosioribus Ecclesie sumptibus quam canonicos, qui suis et Ecclesie  licite utuntur rebus, indigere. Unusquisque enim, ut ait Apostolus, proprium donum habet a Deo .



CAPUT CXuI. Quid sint res Ecclesie.

Res Ecclesie, sicut a sanctis Patribus traditur, et in superioribus capitulis continetur, uota sunt fidelium, pretia peccatorum, et patrimonia pauperum. Fideles namque fidei ardore et Christi amore succensi ob animarum suarum remedium et celestis patrie desiderium, suis propriis facultatibus sanctam locupletem fecerunt Ecclesiam, ut his et milites Christi alerentur et ecclesie exornarentur, pauperes recrearentur et captiui pro temporum opportunitate  redimerentur. Quapropter uigilanti ac solerti cura prouidendum est his qui eius facultates administrant, ne eas in suos solummodo usus conuertant; sed magis, iuxta possibilitatem rerum, Christo famulantium, imo eorum in quibus Christus pascitur et uestitur, curam gerere penitus non negligant. Sed et sententia beati Hieronymi, non solum prelatis, sed etiam ceteris, qui rebus utuntur Ecclesie, uigilanter perpendenda est, qui ita in commentario Matthei euangeliste ait: Omnes igitur qui stipendiis templi, et his que conferuntur ad usus ecclesie, abutuntur in aliis rebus, quibus suam expleant uoluntatem, similes sunt scribarum et sacerdotum redimentium mendacium et Saluatoris sanguinem. Ergo res Ecclesie pauperibus et  militibus Christi stipendiarie debent intelligi. Unde totis nisibus prelatis satagendum est ut sanctorum Patrum dictis et exemplis obsequentes, de rebus sibi commissis  et subditos gubernent, et pauperes foueant, cunctisque utilitatibus ac necessitatibus Ecclesie fideliter administrando consulant, quatenus de fideli administratione ab ipso, cuius ministri esse noscuntur, ineffabiliter remunerari mereantur.



CAPUT CXuII. Quod diligenter munienda sint claustra canonicorum.

Prepositorum officii est ut subditorum mentes sanctarum Scripturarum lectionibus assidue muniant, ne lupus inuisibilis aditum inueniat, quo ouile  Domini ingredi et aliquam ouium subripere ualeat. Et quanquam ab his hoc instantissime spiritaliter fieri oporteat, necesse est tamen, ut claustra in quibus clero sibi commisso canonice uiuendum est, firmis undique circumdet munitionibus, ut nulli omnino intrandi aut exeundi, nisi per portam, pateat aditus. Sint etiam interius dormitoria, refectoria, cellaria, et cetere habitationes, usibus fratrum in una societate uiuentium necessarie. Qui uero hec que premissa sunt, iuxta quod possibilitas suppetit, agere renuerit, impar minusque idoneus ad cetera ecclesiastica officia peragenda habendus est. Et quanquam diuina ultione sit dignus, synodali tamen est sententia feriendus.



CAPUT CXuIII. Ut in congregandis canonicis modus discretionis sit tenendus.


Cauendum summopere prepositis ecclesiarum est, ut in ecclesiis sibi commissis non plures admittant clericos quam ratio sinit et facultas ecclesie suppetit: ne si indiscrete et extraordinarie plures aggregauerint, nec ipsos gubernare, nec ceteris ecclesie necessitatibus, ut oportet, ualeant adminiculari. Sunt namque nonnulli uanam gloriam ab hominibus captantes, qui numerosam cleri congregationem uolunt habere, cui nec anime, nec corporis curant solatia exhibere. Hi namque taliter aggregati, dum a prelatis stipendia necessaria non accipiunt, neque canonicum seruant ordinem, nec diuinis officiis  insistunt: claustra societatemque ceterorum relinquentes, efficiuntur uagi et lasciui, gule et ebrietati et ceteris suis uoluptatibus dediti; quidquid sibi libitum est, licitum faciunt. Proinde prepositis solerter prouidendum est, ut in hoc negotio modum discretionis teneant, scilicet ut nec plusquam oportet et possibilitas ecclesie suppetit in congregationem admittant, nec eos quos rationabiliter gubernare possunt causa auaritie abiiciant.



CAPUT CXIX. De his qui in congregatione sibi commissa solummodo ex familia ecclesie clericos aggregant.

Sunt nonnulli qui tantum ex familia ecclesiastica clericos in sibi commissis congregant ecclesiis, et hoc ideo facere uidentur ut si quando eis aliquid incommodum  fecerint, aut stipendia opportuna subtraxerint, nichil querimonie contra se obiicere presumant; timentes scilicet, ne aut seuerissimis uerberibus afficiantur, aut humane seruituti denuo crudeliter addicantur. Hoc autem non ideo dicitur, ut ex familia ecclesie probabilis uite in congregatione non sint admittendi, presertim cum apud Deum non sit personarum acceptio, sed potius ut propter quam intulimus occasionem, nullus prelatorum, seclusis nobilibus, uiles tantum in sua congregatione admittant personas.



CAPUT CXX. Qui clerici in congregatione canonica constituti, ecclesiastica accipere debeant stipendia.

Quia sanctorum Patrum supra notate sententie  docent, clericos non diuitiarum sectatores esse, nec res ecclesiarum inofficiose accipere debere, non abs re putauimus nonnulla capitula libri Prosperi ad medium  et exempli causa deducere, in quibus ita legitur: »Qui ecclesie seruiunt, et ea quibus opus non habent, aut libenter accipiunt, aut exigunt, nimis carnaliter sapiunt,« Item ibi: »Satis quippe indignum est, si fidelis et operosa deuotio clericorum propter stipendium seculare premia sempiterna contemnat.« Item ibi: »Si propter hoc non uult sua quisque relinquere, ut habeat unde uiuat: ut quid accipit, unde rationem reddat? ut quid peccatis alienis sua multiplicat?« His igitur et ceterorum sanctorum Patrum dictis diligenter animaduersis, studeant necesse est  clerici in accipiendis ecclesiasticis sumptibus suum uitare periculum. Proinde qui et suas et ecclesie habent facultates, et utilitatem ecclesie, aut interius, aut exterius conferunt, accipiant in congregatione cibum et potum, et partes eleemosynarum, et his contenti sint, ne plus accipientes, pauperes grauare uideantur: perpendentes sententiam Prosperi , qua dicitur: »Qui sua possident, et dari sibi aliquid uolunt, sine grandi peccato suo, unde pauper uicturus erat, non accipiunt.« Hi uero qui nec suis rebus abundant, nec ecclesie habent possessiones, et magnam utilitatem ecclesie conferunt, accipiant in canonica congregatione uictum et uestitum, et eleemosynarum partes, quia de talibus  ita in libro Prosperi scribitur : »Clerici quos uoluntas, aut natiuitas pauperes fecit, in congregatione uiuentes, necessaria uite accipiant, quia ad ea accipienda non eos habendi ducit cupiditas, sed cogit uiuendi necessitas.« Porro si tales fuerint, qui nec suas, nec ecclesie uelint habere possessiones, horum necessitatibus prouidentissima gubernatione de facultatibus ecclesie debent subuenire prelati, attendentes illud Prosperi : »quod habet, inquit, ecclesia, cum omnibus nichil habentibus commune habet. Sed et illorum curam nichilominus gerere debet quos aut infirmitas aut senectus aggrauat, quos etiam constat olim in utilitatibus ecclesie desudasse.«



CAPUT CXXI. Ut in congregatione canonica equaliter cibus et potus accipiatur.


Solet in plerisque canonicorum congregationibus irrationabiliter atque indiscrete fieri, ut nonnulli clerici, qui et diuitiis affluunt, et aut parum aut nichil utilitatis ecclesie conferunt, maiorem ceteris, diuinum strenue peragentibus officium, annonam accipiant; cum hoc ita fieri debere nusquam nec in auctoritate Scripturarum, nec in traditionibus sanctorum Patrum possit quoquo modo sancitum reperiri. Sed quia huiuscemodi factum nulla auctoritate fulcitur, sed magis gule, imo auaritie causa constat esse inolitum, restat ut falce iustitie resecetur, et equitatis censura ab eisdem locis in quibus fit prorsus abdicetur. Est nempe rationabile iustumque  coram Deo et hominibus, ut in unaquaque canonica congregatione, a minimo usque ad maximum, cibum et potum omnes equaliter accipiant, hi uidelicet qui propter aliquam utilitatem in numero canonicorum fuerint admissi. Quanquam enim plerique subditorum a prelatis, rebus quibuslibet aliis plus ceteris merito soleant honorari; in hac tamen societate, seclusa personarum acceptione, una debet cibi et potus equalitas esse.



CAPUT CXXII. De mensura cibi et potus.

Illud quoque congruentissime et rationabiliter tenendum esse censuimus, ut in singulis locis in quibus socialiter canonice Domino militatur, panem, et pulmentum, et eleemosynarum partes equaliter  canonici accipiant. Et quanquam decentissimum foret ut similiter eque potum acciperent, non tamen id equaliter in omnibus locis, nec ecclesiarum diuersissime facultates, nec terrarum qualitates, nec euentuum sinunt fieri posse uarietates. Unde necessarium duximus ut in hoc negotio modum discretionis tenendum describeremus. Quapropter communi uoto, communique consensu, sacro conuentui statuere placuit ut in omnibus locis, maioribus scilice et minoribus, accipiant singuli canonici per singulos dies quatuor libras uini. In locis uero ubi maiores facultates sunt ecclesie, uerbi gratia, tria aut quatuor, aut certe octo, et eo amplius millia mansi, si eadem regio uini ferax fuerit, accipiant per singulos  dies quinque libras uini, si tamen sterilitas impedimento non fuerit temporis. Si uero uinifera plene non fuerit, tres libras uini et tres ceruisie. Et si penitus uini ferax non fuerit, accipiant libram uini et quinque libras ceruisie. In mediocribus enim locis, mille aut mille quingentos, uel certe duo millia mansos habentibus, si regio  uini ferax fuerit, quatuor libras uini; et si plene uini ferax non fuerit, duas libras uini, et tres potus ex diuersis materiis confecti. Quod si etiam uini ferax minime fuerit, quatuor libras memorati potus, et libram uini accipiant. Porro in minoribus locis, ducentos aut trecentos mansos habentibus, accipiant duas libras uini. Quod et si eadem regio  uincis caruerit, tribuantur eis tres libre  ceruisie, et si facultas suppetit, libra uini. Licet enim in nonnullis prouinciis copia desit uini, satagendum est tamen prelatis ut ex circumiacentibus uiniferis prouinciis uinum habeant. Quoniam quanquam in plerisque regionibus uinee non sint, abundat tamen sancta Dei Ecclesia, Domino attribuente, aliarum rerum copiis, e quibus industria prelatorum ex aliis prouinciis uinum adipisci sibique subditis, iuxta facultatem pocula conferre possunt. In locis igitur ubi permodice sunt res ecclesie, aut forte quorumdam abstractu ualde attenuate, pauci numero, magni tamen constituantur, officio, quibus saltem premissa minor mensura sine difficultate dari possit. Diebus uero festis, sicut moris est Ecclesie, iuxta quod melius prelati possunt, fratribus  cibum potumque ministrent. In his itaque locis ubi forte nonnulli prelati, piorum prelatorum imitantes exemplum, magis subditis dare soliti sunt, nullatenus bonum quod faciunt omittant. Sed et si cui ob eternam retributionem magis subditis supererogare libuerit, hilariter quod potuerit tribuat. Sin autem, nullatenus mensuram predictam absque ineuitabili causa eis subtrahat. Quando igitur tempus sterilitatis uini exstiterit, sicut crebro peccatis prepedientibus euenire solet, et prelati, quantum debent, dare uinum canonicis nequiuerint, id quod dederint, sic discrete et temperate distribuant ut omnes communiter eo utantur. Non autem id murmurantes, sed magis cum gratiarum actione, quod dari potest, accipiant, et socialiter in sancto  proposito perseuerent, idcirco prospicere sibi debent canonici ut uinum aut quemlibet alium potum in eleemosyna sibi datum, in communi recondant cellario, quatenus imminente huiuscemodi sterilitatis tempore, suis eo suffragentur communiter necessitatibus: non tamen eis propter hoc a prelatis potus debitus penitus subtrahatur, si est unde detur. Qui uero et suis et ecclesie abundant rebus, instante sterilitatis tempore, eis, quos pauperes pascit ecclesia suis facultatibus, cum caritate et humilitate suffragari procurent, ut, iuxta Apostolum: Frater fratrem adiuuet, et ambo consolentur . Non tamen ob id se superbiendo extollant: quia, sicut in libro Prosperi legitur, non se  debent huiuscemodi inani iactantia preferre his quos nichil habentes pascit ac uestit ecclesia. Illud interea semper caueant prelati, ne id quod dare debent aut possunt, qualibet dissimulatione aut tenacitate subditis subtrahant, ne paupertatis occasione compulsi, per diuersa uagari ac turpibus se implicare negotiis cogantur: relictoque ecclesiastico officio, incipiant indisciplinate uiuere, et propriis uoluptatibus deseruire; et prelati, qui eis necessaria largiendo, a Domino remunerari poterant, districte et seuere iudicentur. Dent quippe eis pulmentum, iuxta quod uires suppetunt, et loca eis congrua attribuant: in quibus nutrimina fiant, unde necessaria pulmenta habeant, exceptis his que de ecclesie uillis uel oblationibus fidelium accipiunt.  Habeant itaque iidem canonici hortos olerum, unde cum ceteris additamentis aliquod pulmentum quotidie in refectorio sibi uicissim ministrent. Propter diuersitates namque et inequalitates mensurarum, que apud plerosque non eque secundum Domini legem, sed secundum uniuscuiusque prouincie usum habentur, mensuram cibi et potus ponderis ratione canonicis dandam esse censuimus, et hoc ideo, quia cum huiuscemodi mensure diuersissime et inequales soleant haberi, publicum tamen pondus prouinciis, ciuitatibus, metallisque inditum, nichil diuersitatis aut inequalitatis pati debet, quatenus sicut idem pondus equum permanet, ita etiam eadem mensura eque illis tribuatur. Nouerint tamen generaliter omnes libram non amplius quam duodecim  unciis constare debere.



CAPUT CXXIII. Quod a prelatis gemina pastio sit subditis impendenda

Solerter prelatis satagendum est, ut eos quibus presunt, uerbis et exemplis ad bene uiuendum informent: fixoque corde tenendum ne eos quasi proprios, sed ut Domini sui gregem, tractare meminerint, iuxta illud quod Petro dicitur: Si diligis me, pasce oues meas . Meas, inquit, non tuas. Et hoc ideo dicimus, quia sunt nonnulli, qui oues Christi, non amore Christi, sed sue uel glorie, uel dominationis, uel questus gratia pascunt. Sed et hoc uigilanter perpendere debent, quod eadem pastio gregis Dominici, non uniformi, sed multimoda  est sollicitudine gerenda: scilicet quia et terrena subsidia diligenter illis prebere, et exempla uirtutis simul cum uerbo predicationis debent sollicite impendere. Quapropter studeat unusquisque prelatus, ut familie Christi annonam spiritalem, carnalemque fideliter subministret, ut effici mereatur euangelicus seruus, de quo dicitur: Fidelis seruus et prudens, quem constituit dominus super familiam suam, ut det illis in tempore tritici mensuram . Ergo, sicut subditis necessaria corporis tribuunt, ita nichilominus studere debent, ut iidem religiosissime ordinem canonicum seruent, et prelatis suis ac magistris honorem debitum humiliter impendant. Ut horis canonicis diuinum officium  deuotissime expleant, intus, forisque non solum habitu et actu, sed etiam ipso incessu irreprehensibiles existant. Ut non otio uacent, non uaniloquiis inseruiant, non detractionibus et ceteris uitiorum illecebris incumbant, sed potius aut orationi, aut lectioni, aut quibuslibet ecclesie, aut certe propriis utilitatibus uacent, aut etiam doctrinis sanis et diuersarum artium erudiantur disciplinis: ita uidelicet, ut nullus in congregatione inutilis, aut otiosus existens, stipendia ecclesie inofficiose accipiat. Ut quotidie ad collationem ueniant, ubi et hanc institutionem et aliarum Scripturarum sanctarum lectiones perlegant, et pro admissis ueniam postulent, et sentent am pro qualitate admissi suscipiant: ubi etiam de communi profectu et utilitate Ecclesie  pertractent. Ut omnes in dormitorio, nisi quem infirmitas aut senectus id facere prohibuerit, dormiant: in refectorio quotidie una reficiantur: nisi forte quem necessitas abesse compulerit, et hoc non sine licentia magistri fiat. Illis quoque comedentibus et silentium religiose tenentibus, continuatim legatur lectio, et ab his intentissime audiatur, uicissim in refectorio et ceteris communibus necessitatibus sibi fraternitatis officio seruiant. Ut nullus foras, nisi per licentiam egrediatur, egressus quoque nullum de se detractioni locum det, sed magis imitabilem se cunctis exhibeat. Hanc igitur geminam pastionem prelati sibi commissis ouibus impendere instanter procurent, utpote pro animabus corum Domino rationem reddituri: quatenus uidelicet eas  pastori omnium Christo, summo pontifici, secum in tremendi examinis die illesas presentantes, non cum reprobis et diuina ultione feriendis damnentur, sed potius cum electis pastoribus perpetua felicitate a Domino remunerentur.



CAPUT CXXIu. Ut canonici, sicut in ceteris, ita etiam in cultu uestium modum teneant discretionis.

Querere potius Deum cultum cordis quam corporis, euidentibus Scripture sancte patet indiciis. Proinde canonicis totis uiribus elaborandum est, ut et indumenta uirtutum habeant interius, et per immoderatum cultum caueant debonestare religionis dignitatem exterius. Quantum etiam a superfluo et immoderato cultu uestium se compescere debeant,  multis sanctorum Patrum documentis perdoceri potest. Dicit enim beatus Hieronymus in epistola ad Eustochium: Sunt quidam mei ordinis quibus omnis cura est de uestibus, si bene oleant, si pes laxa pelle non folleat: crines calamistri uestigio rotantur, digiti de annulis radiant, et ne plantas humidior uia spargat, uix imprimunt summa uestigia: tales, inquit, cum uideris, sponsos magis estimato, quam clericos. Et beatus Gregorius : Nemo, inquit, estimet in luxu atque in studio pretiosarum uestium peccatum deesse: quia si hoc culpa non esset, nullo modo Ioannem Dominus de uestimenti sui asperitate laudasset. Si cultus uestium culpa non esset, nequaquam  Paulus apostolus per epistolam feminas a pretiosarum uestium appetitu compesceret, dicens: Non in ueste pretiosa . Pensandum nobis summopere est de cultu uestium, que culpa sit, hoc etiam uiros appetere, a quo curauit pastor ecclesie et feminas prohibere. Quapropter oportet canonicos sanctarum Scripturarum auctoritati parere, sanctorumque Patrum documenta uigilanter perpendere, ut humilitate, quam corde gestant, actu, habitu, incessu, ipsa etiam equitatione, religiosissime demonstrent, plusque uelint sancta conuersatione, eximiisque moribus, quam ornatu uestium fulgere. Si enim more coniugatorum in se ordinandis, nitore uestium, phaleris equorum, ceterisque humane uanitatis rebus abusi fuerint, scilicet ut se similibus  uti debere contendant, in quo eorum conuersatio a laicorum distare uidebitur? Decet porro ut eorum talis sit uestium cultus, qui occasione uanitatis careat, et nichil nouitatis, nichil superfluitatis redoleat, nichilque reprehensionis, aut detractionis habeat. Non enim specialiter presumi debet ab aliquo, quod non generaliter teneatur ab omnibus, id est, nec plus iusto cultior uestis, nec insolita atque deformis: quia in utroque illorum, aut elationis, aut certe simulationis noxa patescet. Inter utrumque enim uirtus discretionis moderatissime tenenda est. Que plenissime in uita beati Augustini , in laudem illius prolata, ita legitur: uestis eius et calceamenta, uel lectualia, ex moderato et competenti habitu erant, nec nitida nimium,  nec abiecta plurimum: quia his plerique uel iactare sese insolenter homines solent, uel abiicere, ex utroque non que Iesu Christi, sed que sua sunt, querentes. At iste, ut dixi, medium tenebat, neque ad dexteram, neque ad sinistram declinans.



CAPUT CXXu. Ut canonici cucullas monachorum non induant.

Reprehensibilem et ecclesiastica emendatione dignum apud plerosque canonicos inoleuisse comperimus usum, eo quod contra morem ecclesiasticum, cucullas, quibus solis monachis utendum est, induant: cum utique illorum habitum penitus usurpare non debeant, a quorum proposito quodam  modo distant: quia sicut indecens est, ut arma militaria more laicorum gestent, ita nimirum inhonestum et ualde indecorum est, ut alterius propositi indumenta sibi imponant. Habitus namque singulorum ordinum idcirco in ecclesia ab inuicem discreti sunt, ut his uisis, cuius propositi sit gestans, uel in qua professione Domino militet, liquido cognoscatur. Nam et Domini lege  uir muliebrem, et mulier uirilem prohibetur induere uestem, scilicet ut uterque sexus sibi conuenienti ueste indutus incedat. Sicut enim turpe est uirum uestem muliebrem, et mulierem uestem uirilem inducre, ita ualde indecorum est canonicum uestem monasticum induere, nisi tamen cum ueste etiam propositum uoluerit assumere. Et quia huiuscemodi  usus nulla auctoritate approbatur, sed potius ab his qui sanum sapiunt, merito reprehenditur et repudiatur, oportet ut abhinc, ne fiat penitus, inhibitum sit.



CAPUT CXXuI. Qua auctoritate hore canonice celebrentur, quas scire ac religiose obseruare canonicos oportet.

 Horam tertiam, sextam, et nonam, Daniel et tres pueri supplicationibus deuouerunt , scilicet ut ab ortu diei in tempus supplicationis tres hore porrecte. Trinitatis nobis reuerentiam declararent: pariterque a tertia et sexta, usque inde ad nonam, per lucis interualla latis dimensionibus terminata, Trinitas ter in die rogata coleretur. Illud etiam occurrit  ad probationem uenerabilis Trinitatis, quod Spiritus sanctus hora tertia, hoc est, suo loco et numero et tempore descendit ad terras, impleturus gratiam quam Christus promisit. Nam et sexta hora Christus passus, in nonam patibuli cruciamenta porrexit. Tali enim sacramento legitimis ad precem temporibus per ternas horas Trinitatis perfectio, aut laudatur celebritatibus, aut precibus impetratur. Licet et si computetur diurna celebritas, per quaternarium usque in uespertinum officium, hoc est quater ternis significatur, quia mundus quadrifario diuisus, in Trinitate saluatus. Siquidem et in nocte stationes uigilie militaris in quatuor partes diuise, ternis horarum spatiis secernuntur, ut et in ipsis  nocturnis mundialibusque officiis Trinitatis mysterium ueneretur.



CAPUT CXXuII. De uespertinis.

uespertinum diurni finis officium, et alterne lucis occasus est, cuius ex ueteri Testamento solemnis est celebratio.  Denique hoc tempore ueterum sacrificia offerri, adolerique altario aromata et thura mos erat. Testis est hymnidicus ille, regio ac sacerdotali perfunctus officio, dicens: Dirigatur oratio mea sicut incensum in conspectu tuo; eleuatio manuum mearum sacrificium uespertinum . In Nouo quoque Testamento eo tempore Dominus et Saluator noster, cenan tibus apostolis, mysterium sui corporis et sanguinis  initio tradidit, ut tempus ipsum sacrificii, uesperum ostenderet seculi. Proinde in honore ac memoria tantorum sacramentorum, his temporibus adesse nos decet Dei conspectibus, et personare in eius cultibus, orationum nostrarum illi sacrificium offerentes, atque in eius laudibus pariter exsultantes. uesperum autem nominatum a sidere quod uesper uocatur, et decidente sole exoritur. De quo propheta dicit: Et uesperum super filios hominum prodire facis .



CAPUT CXXuIII

 De Completis autem celebrandis, id etiam in Patrum inuenitur exemplis, Dauid propheta dicente: Si ascendero in lectum strati mei, si dedero somnum oculis meis, et palpebris meis dormitationem,  et requiem temporibus meis, donec inueniam locum Domino, tabernaculum Deo Iacob . Quis non stupeat tantam in Dei amore animi deuotionem, ut somnum sibi, sine quo utique corpora humana deficiunt, penitus interdixerit, donec locum ac templum Domino fabricandum in pectore suo rex et propheta reperiret? Que res nos debet fortiter admonere, ut si ipsi locus Domini esse uolumus, et tabernaculum eius aut templum cupimus haberi, in quantum possumus, exempla sanctorum imitemur, ne de nobis dicatur quod legitur: Dormierunt somnum suum et nichil inuenerunt omnes uiri diuitiarum in manibus suis .



CAPUT CXXIX.

 Antiqua est uigiliarum deuotio, familiare bonum omnibus sanctis . Isaias denique propheta exclamat ad Dominum, dicens: De nocte uigilat spiritus meus ad te, Deus, quia lux precepta tua sunt super terram . Item Dauid, et regio et prophetico sanctificatus unguento, ita canit: Media nocte surgebam ad confitendum tibi super iudicia iustitie tue . Hoc namque tempore uastator angelus transiens, primogenita Aegyptiorum perculsit . Unde et nos uigilare oportet, ne periculo Aegyptiorum admisceamur. Iisdem etiam horis uenturum se esse in Euangelio Saluator asseruit. Unde ad uigilandum auditores suos exsuscitans, dicit: Beati serui illi, quos cum uenerit Dominus, inuenerit uigilantes. Et si uespertina,  inquit, hora uenerit, et si media nocte, et si galli cantu, et inuenerit eos uigilantes, beati sunt serui illi: itaque et uos estote parati, quia nescitis qua hora Filius hominis uenturus est . Siquidem nec uerbis solum docuit uigilias, sed etiam confirmauit exemplo. Nam testatur Euangelium, quia erat iehsu pernoctans in oratione Dei . Paulus quoque et Silas in custodia publica, circa medium noctis orantes, hymnum audientibus cunctis dixisse memorantur, ubi repente terre motu facto, et concussis carceris fundamentis, et ianue sponte aperte, et omnium uincula sunt soluta . Unde oportet his horis psallendi orandique frequentiam nos in sanctis habere officiis, finemque nostrum, uel si aduenerit, sub tali actu exspectare  securi. Est autem quoddam genus hereticorum superfluas estimantium sacras uigilias, et spiritali operi infructuosas, dicentium iura temerari diuina, qui noctem fecit ad requiem, sicut diem ad laborem. Qui heretici Greco sermone Nyctages, Hoc est, somniculosi uocantur.



CAPUT CXXX.

 De matutinorum antiquitate et auctoritate testis est idem Dauid propheta, dicens: In matutinis meditabor in te, quia fuisti adiutor meus : et alibi: Preuenerunt oculi mei ad te diluculo, ut meditarer eloquia tua . Cassianus autem dicit , matutine solemnitatis officium, nouo adhuc  tempore institutum, primitus in Bethleem monasterio ubi Dominus noster iehsu Christus pro redemptione humane salutis ex uirgine nasci dignatus est: sicque ex illo per uniuersum mundum eiusdem celebrationis inualuit consuetudo. Diluculo autem proinde oratur, quod resurrectio Christi celebretur. Matutina autem luce radiante, Dominus et Saluator noster ab inferis resurrexit, quando cepit oriri fidelibus lux, que moriente Christo occiderat peccatoribus. Siquidem et eodem tempore cunctis spes future resurrectionis creditur, cum omnes iusti ab hac temporali morte, quasi a sopore somni resurgentes, euigilabunt.



CAPUT CXXXI.

Studeant summopere canonici predictas horas  uigilantissima cura custodire, et in his diuinum officium humiliter ac deuote persoluere. Mox enim ut auditum fuerit signum, festinato omnes ad ecclesiam conueniant, quam non pompatice, aut inhoneste, uel incomposite, sed cum reuerentia et Dei timore ingrediantur. Nec cum baculis in choro, exceptis debilibus, sed religiosissime illis standum et psallendum est. Sunt etenim quidam clericorum, qui in secularibus negotiis et disceptationibus pene totum infatigabiliter deducunt diem, et mox ut ecclesiam ad diuinum officium peragendum intrauerint, ita fatigati uidentur, ut nec orationi uacare, nec ad psallendum stare queant: sed potius sedentes, non diuinis, sed uanis solent instare loquelis, ac secularia uerba, et  turpia et obscena  inuicem proferunt. Oportet itaque ut ab his qui faciunt, et ab illis qui eos forte imitari uolunt, iste exsecrabilis usus radicitus euellatur: quia secun dum Domini sententiam, domus eius domus orationis uocanda est . Omnes igitur ab otiosis sermocinationibus auditum pariter castigent, et lin guam, et in ecclesia cum timore et ueneratione stan tes, aut orent, aut cantent, aut legant, aut audiant. uerba uero turpia, et liuida, ac secularia nec ipsi proferant, nec alios proferre sinant. Quinimo laudes Deo in commune persoluentes, pro suis populorumque, quorum oblationibus uiuunt, delictis Dominum exorent. Debent quoque iuxta Apostolum , primo omnium ab his fieri obsecrationes, orationes, postulationes, gratiarum actiones pro omnibus hominibus,  pro regibus et omnibus qui in sublimitate sunt constituti, ut quietam et tranquillam uitam agamus in omni pietate et castitate. Hoc enim, inquit Apostolus, bonum est et acceptum coram saluatore nostro Deo. Caueant etiam, ne pro requie sibi in locis diuino cultui mancipatis concessa, otio torpeant: sed magis in persoluendis diuinis laudibus promptiores ac deuotiores existant: ut per hanc quietem bene operantes, ad eam que fine caret, peruenire ualeant. Qui uero has horas frequentare, et in his, ut dignum est, celeste neglexerit officium persoluere, digna inuectione corripiatur, ut et ipse emendetur, et ceteri timorem habentes huiuscemodi negligentiam caueant. Sed quoniam aliud est ex toto  omittere, aliud pigre occurrere; qui segniter aut tarde ad matutinum, aut aliud quodlibet diuinum obsequium peragendum occurrerit, dignum, ut non cum aliis in choro, sed omnium ultimus, aut certe, ut erubescere discat, in loco huiuscemodi negligentibus a prelatis constituto stet: foris uero nullatenus remanere presumat, ne otio et fabulis uacet, et a Dei laudibus penitus alienus existat. Custodes preterea ecclesie harum horarum distinctiones bene norint, ut scilicet signa certis temporibus pulsent. Luminaria uero cum omni diligentia concinnanda prouideant, sitque eorum studii, ut nichil de sibi commissis rebus ecclesie pereat.



CAPUT CXXXII. Quod cantantibus et psallentibus Domino, angelorum adsit presentia.


Psallentium in ecclesia Domino mens concordare debetcum uoce, ut impleat illud Apostoli: Psallam spiritu, psallam et mente . Quoniam quamuis ubique Dominum per potentiam diuinitatis nouerimus esse, precipue tamen eum, cum diuino assistimus officio, per gratiam nobis credimus adesse. De qua re Beda uenerabilis presbyter, in expositione Euangelii Luce ita dicit: Non latet angelos crebro electis inuisibili adesse presentia, ut eos ab hostis callidi defendant insidiis, uel maiori celestis desiderii, gratia sustollant, Apostolo attestante, qui ait: Nonne omnes sunt administratorii spiritus, in ministerium missi propter eos qui hereditatem capiunt salutis? Maxime tamen angelici nobis spiritus adesse  credendi sunt, cum diuinis specialiter mancipamur obsequiis, id est, cum ecclesiam ingressi, uel lectionibus sacris aurem accommodamus, uel psalmodie operam damus, uel orationi incumbimus, uel etiam missarum solemnia celebramus. Unde ait Propheta: In conspectu angelorum psallam tibi . Nec dubitari licet, ubi corporis et sanguinis Dominici geruntur mysteria, supernorum ciuium adesse conuentus. Unde studendum solerter est, ut cum ecclesiam uel ad diuine laudis debita soluenda, uel ad agenda missarum solemnia intramus, semper angelice presentie memores, cum timore et ueneratione competenti, celeste compleamus officium: ne si  id negligenter, aut inhoneste, uel tepide expleuerimus, et ad perficiendum pigri  aduenerimus, in sententiam qua dicitur, Maledictus homo qui opus Dei fecerit negligenter, miserabiliter labamur. Ergo solerti industria nobis obseruandum est, ne quid in ecclesia Dei ineptum, ne quid peruersum, ne quid indecens, aut cogitatione, aut uerbis, aut actibus perpetremus, quatenus, et conspectu angelorum digni efficiamur, et Dominus ad nos ueniens, non quod condemnet in nobis, sed potius quod remuneret, inueniat.



CAPUT CXXXIII. Quales ad legendum et cantandum in ecclesia constituendi sint.

Tales ad legendum, cantandum et psallendum in ecclesia constituantur, qui non superbe, sed humiliter  debitas Domino laudes persoluant; et suauitate lectionis ac melodie et doctos demulceant, et minus doctos erudiant; plusque uelint in lectione uel cantu populi edificationem, quam popularem uanissimam adulationem. Qui uero hec docte peragere nequeunt, erudiantur prius a magistris: et instructi, hec adimplere studeant, ut audientes edificent.



CAPUT CXXXIu. Qui modus sit correptionis.

Quanquam contemptores canonicarum institutionum episcopali precipue iudicio plectendi sint, qua pena  in Ecclesia nulla maior esse potest, demonstrandum tamen est qualem ceteri prelati, qui illis dignitate inferiores esse noscuntur,  in locis sibi commissis, in quibus canonice uiuitur, erga subiectos quosque delinquentes, et ea que proprie ad eorum propositum pertinent, obseruare nolentes, adhibere debeant correptionis modum. Sed quia omnis etas, uel uniuscuiusque intelligentie capacitas, proprias debet habere mensuras, et iuxta modum culparum mensura extendenda est correptionum, et hec omnia iure in prelatorum pendent iudicio, quo et discretissime temperanda sunt: necesse est ut iidem prelati circa delinquentes medici peritissimi imitentur factum: scilicet ut adhibita magne discretionis cura, quid cuique congruat, quidue conueniat, adhibeant: hoc summopere perpendentes ut, iuxta quantitatem uulnerum, exhibeant fomenta curationum, quatenus nec alteri dent  quod noceat, nec alteri subtrahant quod iuuat. Omissis igitur his, quorum etati delinquenti parcendum non est, sed potius, iuxta Salomonem, eorum latera, ne indurescant, uirgis assidue tundenda sunt; qualiter erga ceteros delinquentes, iuxta auctoritatem diuinam, et sanctorum Patrum exempla traditionesque id fieri oporteat, strictim breuiterque ostendatur. Si quis frater in congregatione canonica constitutus, horas canonicas frequentare neglexerit, ecclesiamque non religiose, sed pompatice uel incomposite intrauerit, et opus Dei negligenter exsecutus fuerit, ad collationem uenire distulerit, obedientiam a magistris sibi iniunctam agere recusauerit, in legendo uel cantando, uel in ceteris ecclesiasticis disciplinis, iuxta uires studium non exhibuerit,  ad mensam non necessitate, sed uitio tarde occurrerit, e claustris sine licentia exierit, per licentiam uero egressus, contra constitutum sibi placitum moras fecerit, in plateas ire, aut in biuiis residere tentauerit, in dormitorio aliquid indecens, aut inhonestum, uerbis aut actibus perpetrauerit, aliubi nisi in dormitorio cum ceteris absque causa ineuitabili dormire presumpserit, fratribus caritatis officio obedienter seruire neglexerit, discordiam quam, dicente Scriptura , Dei anima detestatur, inter fratres seminauerit, et huic institutioni contumax, aut superbus, seu murmurans, aut in aliquo contrarius exstiterit, et cetera huiuscemodi agere tentauerit, hic primo secundum Dei preceptum,  non solum semel, et secundo ac tertio, quinimo crebrius admoneatur: et si his admonitionibus non cesserit, publica obiurgatione corripiatur. Quod si et his renisus fuerit, ceteris sibi alimentis interdictis, pane tantum usque ad dignam satisfactionem utatur et aqua. Si uero nec sic se correxerit, separetur a mensa, et a societate fratrum in choro psallentium remoueatur, et seorsum, in loco huiuscemodi negligentibus a prelatis constituto, stare cogatur, ut saltem rubore sequestrationis emendetur. Dein si his modis correptus incorrigibilis exstiterit, et etas permiserit, quia iuxta Salomonis uocem , stultus uerbis non corrigitur, congrua ei uerberum adhibeatur castigatio, quibus utpote filius uerberetur, quatenus secundum  beati Gregorii sententiam, qui iubentis uerba non audiunt, uerberibus admoneantur, ut ad bona desideria pene trahant quos premia non inuitant. Ceterum si talis fuerit, quem aut etas, aut qualitas persone uerberari non siuerit, publica obiurgatione, et ieiuniorum continua afflictione, et sequestrationis rubore huiusmodi corripiatur, usque dum digna penitentie satisfactione ueniam consequatur. Si uero uterque, et qui flagellatur, et quem flagellari etas, aut qualitas persone prohibent, adhuc incorrigibiles exstiterint, si locus intra claustra canonicorum, sicut multis in locis noscitur esse, quo ad tempus retrudantur, et secundum modum culpe castigentur, ut iuxta Apostolum traditi Satane in interitum carnis, spiritus saluus sit in die Domini .  Quod si etiam tot saluberrimis admonitionibus et castigationibus necdum paruerint, fiat pro eis ab omni congregatione communis oratio, ut a Domino sanentur. Postremo, si prorsus inemendabiles et incorrigibiles apparuerint, ne per plures eorum dira serpant contagia, necesse est ut a ceterorum societate, utpote oues morbide, secreti, ante presentiam deducantur episcopi, ut ab eo canonica auctoritate publice damnentur. Si uero quis in collegio canonicorum culpam criminalem admiserit, huic nulla est danda dilatio, quin aut sponte penitentiam pro admisso crimine gerat, aut si id agere refutauerit, coram episcopo deducatur, ut ab eo publica mulctetur penitentia. Meminisse enim oportet rectores, quia columba est in diuinis Scripturis Ecclesia appellata,  que non unguibus lacerat, sed alis pie percutit . Unde etiam illis summopere obseruandum est, ut sicut premissum est, iuxta modum culparum, et personarum atque etatum, omnino ipsa temperata sit correptio, ut nec uitiam desidie inolescat, nec correptio mansuetudinis modum excedat, ne, ut ait beatus Maximus, aut solutior lenitas conniuentiam prebeat peccanti, aut immoderata seueritas a lapsu non reuocet delinquentem. Sed et hoc illis nichilominus cauendum est, ne errata delinquentium alicuius rei liuore feriant, sed potius, ut ait beatus Augustinus, sint criminum persecutores et hominum liberatores. Oderint uitia, diligant homines. Oderint quod instinctu diaboli ingestum  est, diligant quod Dei bonitate creatum est. Teneant in manu baculum et uirgam; baculum uidelicet, quo aliorum uirium imbecillitates spiraliter sustentent: uirgam uero, qua uitia delinquentium zelo rectitudinis feriant. Delinquentibus interea et excommunicatis fratribus, nequaquam ceteri fratres debeat fauere, aut eos suis adulationibus decipere, aut eorum errata defendere, sed potius opem ferre, ut equitatis censura districte corrigantur.



CAPUT CXXXu.

Solerter rectores ecclesiarum uigilare oportet, ut pueri et adolescentes, qui in congregatione sibi commissa nutriuntur uel erudiuntur, ita iugibus ecclesiasticis disciplinis constringantur, ut eorum lasciua  etas, et ad peccandum ualde procliuis, nullum possit reperire locum, quo in peccati facinus proruat. Quapropter in huiuscemodi custodiendis, et spiraliter erudiendis, talis a prelatis constituendus est uite probabilis frater, qui eorum curam summa gerat industria, eosque ita arctissime constringat, qualiter ecclesiasticis doctrinis imbuti, et armis spiritalibus induti, et ecclesie utilitatibus decenter parere, et ad gradus ecclesiasticos quandoque digne possint promoueri. Libuit preterea, ob edificationem congruam, et instructionem negotii de quo agitur, quamdam sanctorum Patrum sententiam huic operi inserere, que ita se habet: Prona est omnis etas ab adolescentia in malum. Nihil incertius quam uita adolescentium . Ob hoc constituendum  oportuit, ut si quis in clero puer est, aut adolescentes existunt, omnes in uno conclaui atrii commorentur, ut lubrice etatis annos, non in luxuria, sed in disciplinis ecclesiasticis agant, deputati probatissimo seniori, quem et magistrum doctrine, et testem uite habeant, etc. His ita premissis: oportet ut probatissimo seniori pueri ad custodiendum, licet ab alio erudiantur, deputentur. Frater uero, cui hec cura committitur, si eorum curam paruipenderit, et aliud quam oportet docuerit, aut eis in aliquo cuiuslibet lesionis maculam ingesserit, seuerissime correptus ab officio amoueatur, et fratri alii id committatur, qui eos et innocentis uite exemplis informet, et ad opus bonum peragendum excitet.



CAPUT CXXXuI.


Expletis, religiosissimo obsequio horis competentibus, diurnis officiis, ab omnibus canonicis, dato signo, deuotissime ad completorium celebrandum ueniendum est. Quo completo, oportet ut non epulis et potationibus, uanisque inseruiant loquelis, sed his penitus postpositis, humiliter et honeste dormitorium petant: et nequaquam duo in uno, sed singuli in singulis lectis quiescant. Lucerna quoque in eodem dormitorio noctis tempore iugiter ardeat. Nihil denique inhonestum, aut indecens in dormitorio geratur ab aliquo, nec quispiam aliquem inquietare presumat, nec ad uerba inutilia et otiosa prorumpere  cogat. Huius uero capituli contemptor specialiter a prelatis et magistris seuerissime corripiatur.



CAPUT CXXXuII.

Studendum summopere cantoribus est, ne donum sibi diuinitus collatum uitiis fedent, sed potius illud humilitate, castitate, et sobrietate, et ceteris sanctarum uirtutum ornamentis exornent: quorum melodia animos populi circumstantis ad memoriam amoremque celestium, non solum sublimitate uerborum, sed etiam suauitate tonorum, que dicuntur, erigat. Cantorem autem, sicut traditum est a sanctis Patribus, et uoce et arte preclarum, illustremque esse oportet, ita ut per oblectamenta dulcedinis, animos incitet audientium, etc. Cantores itaque non propter donum sibi collatum se ceteris superbiendo  preferant, sed humiliter socios exhibeant. Et prouidendum est illis, quando temperate, quandoque submisse diuinum agatur officium: scilicet ut secundum numerum clericorum, et officii qualitatem, et temporis prolixitatem, cantum protendant, et uoce moderentur ceterorum. Sonum etiam uocalium litterarum bene atque ornate perstrepant. His uero, qui huius artis minus capaces sunt, donec erudiantur, melius conuenit ut sileant, quam cantare uolendo quod nesciunt, aliorum uoces dissonare compellant. Psalmi namque in ecclesia non cursim, et excelsis atque inordinatis, seu intemperatis uocibus, sed plane ac dilucide, et cum compunctione cordis recitentur: ut et recitantium mens illorum dulcedine  pascatur, et audientium aures illorum pronuntiatione demulceantur, quoniam quamuis cantilene sonus in aliis officiis excelsa soleat edi uoce, in recitandis tamen psalmis huiusmodi uitanda est uox. Constituantur interea seniores fratres, probabilioris scilicet uite, qui tempore statuto uicissim cum cantorum schola sint, ne hi qui discere debent, aut otio uacent, aut inanibus et superuacuis fabulis instent. Si uero cantores superbi exstiterint, et artem, quam diuinitus adiuti didicerint, aliis insinuare renuerint, grauiter ac seuere iudicentur, ut emendati atque correcti, talentum sibi a Deo collatum aliis erogare procurent. Huiuscemodi autem correptionis modus erga eos qui quarumlibet artium disciplinis eruditi sunt, et de talento sibi diuinitus collato,  magis se aliis superbiendo preferre, quam id cum caritate insinuare gestiunt, a prelatis obnixe tenendus est.



CAPUT CXXXuIII.

Oportet ecclesie prelatos, ut de congregatione sibi commissa tales eligant boni testimonii fratres, in quibus onera regiminis secure possint partiri. Quibus etiam talem conferant potestatem, ut uice illorum fungentes, et inobedientes canonica censura corripere, et obedientes hortando ad meliora ualeant prouocare. Non enim constituendi sunt personaliter, aut eo ordine, quo in collegio fratrum admissi sunt, sed secundum uite meritum, et spiritalium donorum prerogatiuam, qui et in congregatione assidui sint, et fratrum curam peruigili studio gerant: et sicut  alios precedunt magisterio, ita nimirum innocentis uite informent exemplo, ut iuxta Apostolum, exemplo sint ceteris in uerbo, in conuersatione, in caritate, in fide, in castitate. Qui etiam, si prioratus sui causa intumescere ceperint, et curam fratrum nichili penderint, si crebro admoniti incorrigibiles exstiterint, a ministerio propellantur, aliique in loco illorum, qui id strenue peragere possint, substituantur.



CAPUT CXXXIX.

Quamuis omnes qui presunt prepositis rite dicantur, usus tamen obtinuit eos uocari prepositos, qui quamdam prioratus curam sub aliis prelatis gerunt. Hi tamen qui iuxta hunc morem prepositi uocantur, tales et tam strenui constituendi sunt, qui  et uite probabilis sint, et ea que sibi iniuncta sunt, fideliter humiliterque expleant, et pro eo quod aliis prelati sunt, nequaquam paruipendant canonica instituta; sed quanto plus implicantur in fratrum curis, tanto magis studeant celestibus obtemperare monitis. Debent igitur cuncte congregationi utiles esse, et de ministerio sibi commisso fideliter prodesse. Ea uero que fratribus dare debent, cum caritate tempore opportuno incunctanter prebeant, quatenus a Domino de fideli administratione gradum bonum acquirant. Erga huiuscemodi uero delinquentes et obedientiam sibi commissam non bene administrantes, modus superius comprehensus tenendus est.



CAPUT CXL.


Debet procurare prelatus, ut fratribus cellararium, non uinolentum, non superbum, non tardum, non prodigum, sed moribus honestum ac Deum timentem constituat, qui et stipendia fratrum fideliter seruet, et diligenti cura administrando nullatenus fratres contristet. Cui etiam pistrinum fratrum committendum est, ut illud ita uigilantissima cura custodiat, ne ministri ibidem deputati, annonam fratrum aut furtim subripiendo, aut alio quolibet modo negligenter uiuendo dissipent. Hi uero famuli eligantur de fidelissima ecclesie familia, et his officiis diligenter erudiantur, ut scilicet et pistoria arte, et fidei puritate necessitatibus fratrum opportunissime ualeant suffragari. Eadem quoque forma de cocis  seruanda est. Inutiles denique atque inobedientes cellararii secundum superius comprehensam sententiam iudicentur.



CAPUT CXLI.

Euangelicis atque apostolicis instruimur documentis, in colligendis hospitibus ante omnia operam dare debere, ut merito de nobis dicatur a Domino: Hospes fui, et collegistis me , etc. Proinde oportet, ut prelati ecclesie precedentium Patrum exempla sectantes, aliquod preparent receptaculum, ubi pauperes colligantur, et de rebus ecclesie tantum ibidem deputent, unde sumptus necessarios iuxta possibilitatem rerum habere ualeant, exceptis decimis, que de ecclesie uillis ibidem conferuntur. Sed et canonici, tam de frugibus, quam  etiam de omnibus eleemosynarum oblationibus, in usus pauperum decimas libentissime ad ipsum conferant hospitale. Et boni testimonii de ipsa congregatione frater constituatur, qui hospites et peregrinos aduentantes, utpote Christum in membris suis, suscipiat, eisque necessaria libenter pro uiribus administret; qui etiam ea que in usus pauperum cedere debent, nequaquam in suos usus reflectat, ne cum Iuda loculos Domini furante sententiam damnationis excipiat. Sed et prelatorum debet uigilare industria, ne eum cui hospitale pauperum committitur, res pauperibus deputatas in aliquo minuere, aut his quasi beneficiario munere concessis sinant uti, quod a prelatis quibusdam, curam pauperum paruipendentibus, fieri comperimus. Clerici namque  si aliis temporibus nequeunt, saltem quadragesime tempore pedes pauperum in competenti lauent hospitali, iuxta illud euangelicum: Si ego Dominus et magister laui uobis pedes, quanto magis uos debetis alter alterius lauare pedes ? etc. Quapropter expedit, ut in competenti loco hospitale sit pauperum, ubi perfacilis ad illud ueniendi conuentus possit fieri fratrum. Quod si is, cui hospitale commissum est, curam pauperum neglexerit, eorumque res in suos usus retorserit, quanquam diuina ultione dignus sit, seuerius tamen quam ceteri delinquentes a prepositis iudicandus, et a ministerio remouendus est. Nec immerito: quippe qui et pretia peccatorum, et alimenta pauperum, et thesaurum celo recondendum, suis  aptauit  usibus.



CAPUT CXLII.

Quamuis canonicis proprias licitum sit habere mansiones, debet tamen a prelato mansio infirmorum et senum intra claustra canonicorum fieri; ut qui suam forte non habent, in eadem suam aptissime possit tolerare imbecillitatem, quatenus ibidem et subsidiis ecclesiasticis quibus indigent, et fratrum adminiculis misericorditer sustententur. Erga quos oportet ut ceteri fratres magnam exhibeant caritatem; scilicet ut eis compatiendo subueniant, et assiduis uisitationibus, et Scripturarum sanctarum consolationibus, nec non et propriam rerum facultatibus, adminicula necessaria prebeant, ut impleatur in eis illud euangelicum: Infirmus fui et uisitastis  me .



CAPUT CXLIII.

Eligatur necesse est a prelato, ex congregatione sibi commissa frater probabilis uite, cui officii sit portam canonicorum cum summa obedientia et humilitate competenti tempore claudere ac reserare, ut nulli per eam nisi per licentiam aditus pateat intrandi aut exeundi. Cui etiam obseruandum est, ne eis quibus cordi est plus otiis uacare quam diuinis obsequiis incubare, foras euagandi locum prebeat, et eorum nugarum, quod nefas est, particeps fiat. Debet preterea aduenientes quosque cum caritate suscipere, et priori aduentum eorum causamque nuntiare. Expleto namque uespertino et  completorio officio, obseratisque portis, claues earum idem portarius ei qui uicem prelati tenet, ferat, ut nulli horis incompetentibus intrandi aut exeundi maneat facultas: quas etiam ab eodem in crastinum tempore accipiat constituto. Si uero inobediens atque proteruus idem repertus fuerit portarius, sicut de aliis ministris negligentibus superius dictum est, iudicetur.



CAPUT CXLIu.

Oportet claustra canonicorum ita diligenter custodiri, ut grex Dominicus fraterna concorditer fruatur pace: et si quemlibet prelatus, aut qui eius uice fungitur, aut forte quilibet alius spiritalis frater, intra claustra quempiam inhoneste agentem, aut extra in biuiis et plateis otio uanisque confabulationibus  uacantem, repererit, primo secreta admonitione eum corripiat, et post, si necesse fuerit, coram fratribus idem negligens acrius iudicetur, ut deinceps emendatus in melius proficiat. Feminis namque non solum in mansionibus et claustris canonicorum prandendum aut requiescendum non est, quin potius nec in ea intrandi, excepto in ecclesiam, ulla tribuenda facultas, quia ualde hoc a sanctis patribus legitur inhibitum. Si quid uero caritatis officio illis attribuendum est, extra claustra constituatur locus, in quo id accipiant: nullus tamen fratrum cum ipsis, nisi testes coram fuerint, loquatur. Qui uero secus, quam premissum est, agere tentauerit, ita seueriter a prelatis et magistris corrigatur, ut ceteris, ne quid tale agere pertentent,  exemplo correptionis sibi exhibite terrorem incutiant.



CAPUT CXLu.

Quanquam a sanctis Patribus in superioribus huius libelli partibus satis sit dilucidatum, qualiter clerici uiuere debeant, adeo ut qui hec, que superius comprehensa sunt, sedula meditatione perlegerit, perspicue in his reperire ualeat qualis eius debeat esse fidei deuotio, actuum morumque exornatio, ac diuinorum cultuum exsecutio: propter plerosque tamen simplices, minusque capaces, hec strictim breuiterque replicanda pernecessarium duximus: ut qui hec aut legere, aut forte ab aliis lecta plene intelligere nequiuerint, utantur hac defloratiuncula, utpote calatho diuersorum florum  uernantium nectare referto, et discant quid illis agendum, quidue uitandum sit. Legalibus interea institutis et euangelicis saluberrimis monemur preceptis, ut Dominum Deum nostrum totis precordiis diligamus, et proximum tanquam nosmetipsos, etc. Si igitur ab omnibus fidelibus, his salutiferis preceptis totis nisibus est fauendum, quanto magis ab his qui diuinis cultibus mancipati sunt et aliis exemplo uirtutum condimentum esse debent. Proinde oportet, ut primo omnium Dominum Deum diligant ex toto corde, ex tota anima, tota uirtute, et proximos tanquam seipsos: et nosse quia in his duobus preceptis tota lex pendet et prophete. Non occidant, neque fratrem oderint, quia  qui  fratrem suum odit, homicida est . Non adulterent, non furtum faciant, non concupiscant rem alienam, non falsum testimonium dicant, et quod sibi nolunt fieri, alteri ne faciant. Non sint superbia tumidi, non detractionibus assueti, non ebrietati seruientes, non luxuria eneruati, non iracundia turbidi, non quibuslibet aliis uitiis substrati, non uaniloqui, non inuidi, non somnolenti, non pigri, non murmuratores, non susurrones, non uinolenti, non multum edaces. Fraudes et dolositates caueant, usuris nequaquam inseruiant, non iurent, ne forte periurent, malum pro malo non reddant. Cum in se aliquid boni uiderint, Deo; et malum cum uiderint, sibi deputent. Discordiam fugiant, et quos discordantes inuenerint, ad caritatis concordiam reuocent,  et iuxta uocem Psalmiste , declinent a malo et faciant bonum. Attendant et Apostolum prohibentem: Non, inquit, in comessationibus et ebrietatibus, non in cubilibus et impudicitiis, non in contentione et emulatione, sed induimini Dominum Iesum Christum. Animaduertant etiam, quod ab his uitiis ab Apostolo prohibitis omnium uitiorum seges emergat: et quod horum morborum mater superbia sit. Oportet ut animam corpusque suum ab omni inquinamento carnis et spiritus custodiant, ut iuxta Apostolum, integer spiritus eorum et anima et corpus, sine querela in aduentu Domini nostri Iesu Christi seruetur. Sobrie, iuste et pie uiuant, secularia negotia prorsus abiiciant, quia iuxta eumdem Apostolum, Nemo militans Deo, implicat  se negotiis secularibus, ut ei placeat cui se probauit. Ieiunium ament, hospites colligant, pauperes recreent, nudos uestiant, infirmos uisitent, mortuos sepeliant, in tribulatione positis opem ferant, dolentes consolentur. Amori Christi nichil preponant, caritatem non derelinquant: pacem, si fieri potest, cum omnibus hominibus habeant: diem iudicii timeant, uitam eternam spiritaliter concupiscant. Spem suam Deo committant, proprio episcopo in omnibus secundum canonicam institutionem obtemperent, magistros suos non temere reprehendant. Postremo in doctrinis spiritalibus operam dent. Lectionibus, psalmis, hymnis, canticis, et ceterorum bonorum operum exercitiis iugiter incumbant. In dormitorio, nisi quem infirmitas detinuerit, omnes dormiant:  in refectorio pariter reficiantur, quotidie ad collationem ueniant; mox ut signum datum fuerit, ad ecclesiam omnes festinato ueniant, et horas canonicas non negligenter, sed cum omni religione pariter celebrent. Ecclesiam non pompatice, sed reuerenter ingrediantur. In choro non cum baculis  stent, uaniloquiis nequaquam insistant, sed cum omni deuotione et ueneratione diuine seruitutis opus peragant, scientes angelorum presentiam semper illic adesse. E claustris non nisi per licentiam egrediantur: egressi, irreprehensibiliter uiuant, ut ab his qui foris sunt, bonum testimonium habeant, et religionem ac propositum suum actibus illicitis nequaquam maculent, sed potius omnes quibus se coniunxerint, sale sapientie et bonorum operum exemplis condiant. Contubernia feminarum nullatenus appetant, non uanis oculis, aut petulanti tumidoque gestu, ac dissolutis renibus incedant: non spectaculis, non pompis secularibus intersint, non alee, non quibuslibet uenationibus seruiant. Apostoli namque instructi documento, quo ait:  Non in ueste pretiosa , nequaquam pretiosis delectentur uestibus. Caueant summopere, ne extra claustra moras faciant, nisi prout sibi a priore constitutum fuerit, et opportunitas temporis dictauerit. Intra claustra positi, non otio uacent, sed aut diuinis officiis, aut propriis utilitatibus, aut certe magistrorum iussionibus pareant: ne otio torpentes, ab Apostolo audiant: Qui non uult operari, nec manducet . Seniores spiritaliter iuniores diligant: iuniores senioribus obsequium dignum exhibeant. Doctiores minus doctis nequaquam se preferant, sed magis eos cum caritate edificent: neque hi qui nobilitate generis, aut uirtutum donis pollent, ceteris se timide superextollant. Omnes in congregatione uicissim sibi caritatis  officio seruiant, quibus etiam in refectorio comedentibus, et religiose silentium tenentibus continuatim legatur lectio. Delinquentes zelo rectitudinis pariter arguant et castigent, pueros et adolescentes negligentes uerborum disciplinis corripiant. Singuli iuxta capacitatem suam diuersarum artium erudiantur disciplinis, ut nullus in collegio canonico inutilis appareat, nec uota fidelium otiosus comedat. Tales quippe esse, imo et taliter conuersari decet omnes, qui diuinis officiis se manciparunt. Quapropter studeant hec breuiter collecta sedula meditatione perlegere, et memorie commendare, et diuina adiuuante gratia, iuxta uires adimplere; quo facilius et liberius maiora a sanctis Patribus edita exsequi ualeant. uocatione ergo qua uocati  sunt; nec ad dexteram, nec ad sinistram declinantes, ambulent: quatenus diuinis iussionibus obtem perantes, ad Christum, in cuius sorte esse noscuntur, qui uia, ueritas et uita est, eo opitulante, peruenire mereantur.



LIBER SECUNDUS. QUI EST DE INSTITUTIONE SANCTIMONIALIUM [a 1Kb] .





[PRAEFATIO.]

 Hanc constitutionem sacer conuentus anno incarnationis Domini 816, indictione 10, anno siquidem gloriosissimi Ludouici imperatoris tertio, in Aquisgrani palatio, eodem monente principe, ob animarum sanctimonialium canonice degentium salutem,  diuina inspirante gratia et sanctorum Patrum auctoritatibus, uelut ex pratis uernantibus, quosdam flosculos collegit et in unum congessit, atque communi uoto, communique consensu, sanctimonialibus tenendam obseruandamque percensuit.





INDEX CAPITUM LIBRI II.

uIII.Xu.peruigilem adhibeant custodiam.
I 	Excerptum ex epistola Hieronymi ad Eustochium.
II. 	Eiusdem ad Demetriadem excerptum.
III 	Item eiusdem ex epistola ad Furiam.
Iu. 	Excerptum ex epistola Cypriam de habitu uirginum.
u 	Ex sermone sancti Cesarii episcopi sanctimonialibus directo.
uI. 	Sancti Athanasii ad sponsas Christi.
uII. 	Quales in monasteriis puellaribus debeant esse abbatisse.

De congregandis in monasteriis sanctimonialibus.
IX 	Qualiter his, que monasterium expetunt, de rebus propriis agendum sit.
X. 	Qualiter in monasterio sanctimonialibus conuersandum sit.
XI. 	Ut monasteria puellarum undique muniantur, et necessarie habitationes interius preparentur.
XII 	Ut sanctimoniales in una societate uiuentes equaliter cibum et potum accipiant.
XIII. 	Qualiter sanctimoniales stipendia accipere debeant necessaria.
XIu. 	Quod gemina abbatissis sanctimonialibus impendenda sit pastio.

Ut ad horas canonicas celebrandas incunctanter conueniant sanctimonia es.
XuI. 	De instantia orationis.
XuII. 	Ut completorium pariter sanctimoniales celebrent.
XuIII. 	Qui modus correptionis erga sanctimoniales delinquentes adhibuendus sit.
XIX. 	Ut abbatisse uirorum frequentias uitent.
XX. 	Ut sanctimoniales uirorum caueant frequentias.
XXI. 	Ut sanctimoniales erga famulas sibi seruientes

XXII. 	Ut erga puellas in monasteriis erudiendas magna adhibeatur diligentia.
XXIII 	Ut in monasteriis puellaribus domus propter anus et infirmas sit.
XXIu. 	Quales sint preposite constituende.
XXu. 	Qualis constituenda sit cellararia.
XXuI. 	De portaria monasterii constituenda.
XXuII. 	Ut non nisi statuto tempore presbyteri eorumque ministri monasteria puellarum ingrediantur.
XXuIII. 	Ut hospitale pauperum extra monasterium sit puellarum.






MANSI IN SEQUENTEM MONIALIUM REGULAM PRAEMONITIO.


Concilii Aquisgranensis Regula pro sanctimonialibus exstat in uetustissimo codice membranaceo seculo IX, eodem scilicet quo et concilium est habitum scripto, qui sane Codex seruatur Rome in bibliotheca PP. Cisterciensium monasterii Sancte Crucis in Hierusalem. In eo uero omnia cum editis concordare monuit me per litteras P. D. Darius Marinoni eiusdem ordinis monachus eruditus et eiusdem monasterii bibliothecarius, nisi quod ante exordium capitis primi premitti animaduertit sermonem quemdam S. Augustino tributum, cuius apographum ad me humanissime transit. Hunc igitur sermonem ex Codicis huius auctoritate Regule sanctimonialibus date hic ego primus premitto.



INCIPIT SERMO S. AUGUSTINI AD uIRGINES.


Dilige Dominum, et amabit te; serui illi, et illuminabit cor tuum. Honora matrem tuam, sicut Matrem Christi, et ne despexeris canitiem eius, que peperit te. Dilige sorores tuas, sicut filias matris tue, et non derelinquas uias pacis. Oriens sol uideat codicem in manu tua, et post secundam horam operare opus tuum. Ora sine intermissione, et memento Christi, qui genuit te. Conuentus uirorum deuita, ut non fiat idolum in tua anima, et erit tibi offendiculum in tempore orationis. Christum habes dilectum; proiice uiros omnes, et non uiues exprobrabilem uitam. Animositatem etiam longe facito a te, et memoria malitie non demoretur apud te. Ne dicas hodie Comedo, et cras non comedam, quoniam  non in sapientia facis hoc; erit enim nocella corpori tuo, et cruciatus stomacho tuo. Edere carnem non est bonum, et bibere uinum non est optimum; offerri autem oportet infirmantibus. uirgo turbulenta non saluabitur, et que in deliciis est non uidebit sponsum suum. Ne dicas, Contristauit me famula, et retribuam illi propter quod non est seruitus in filiabus Dei. Non des auditum tuum uerbis uanis, et narrationes malorum fuge. Circumuenientium ferias ebriosas fuge, et ad nuptias alienas ne ieris; immunda enim uirgo faciens hec. Aperi os tuum uerbo Dei, et cohibe a multiloquio linguam tuam. Coram Domino humilia te ipsam, et exaltabit te de terra eius. Ne auertaris a paupere in tempore tribulationis, et non deficiet oleum lampadi tue. Omnia fac propter Dominum, et noli querere  ab hominibus gloriam, quoniam gloria hominis sicut flos feni; gloria autem Domini manet in eternum; uirginem mansuetam diligit Dominus, uirgo autem iracunda odibilis erit; obediens uirgo misericordiam consequetur, contradicens autem ualde insipiens est. Murmuratricem uirginem disperdit Dominus, gratiosam autem liberat a morte; turpis risus, et exprobrabilis impudentia; omnis enim insipiens talibus implicabitur; que exornat uestimenta sua, et castitate extrinsecus erit. Non commoreris secularibus, et auertent tuum cor, et irrita facient consilia iusta; lacrymis in nocte roga Dominum, et nemo sentiat rogantem te, et inuenies gratiam. Concupiscentiam deambulationum alienarum ne imiteris; donum, et desiderium auertit statum  animi, et corrumpit promptam uoluntatem eius. Fidelis uirgo non formidabit, que autem infidelis est, fugiet etiam umbram suam. Inuidia consumit animam, et liuor deuorat eam. Que contemnit sorerem infirmam, a Christo longe erit; ne dicas meum est hoc, et illud est tuum; in Christo enim Iesu omnia communia sunt. Non inquiras uitam alterius, et in ruina sororis tue ne congaudeas. Subministra autem diligentibus uirginibus, et in nobilitate tua ne extollaris; non proferas uerbum de ore tuo in ecclesia Domini, et non extollas oculos tuos; Dominus enim cognoscit tuum cor et omnes cogitationes tuas inspicit; omnem malam concupiscentiam repelle a te, et non contristabunt te inimici tui. Psalle de corde puro, et non tantum moueas  linguam in ore tuo; insipiens uirgo amauit argentum, prudens autem apponit et panem suum; sicut impetus igni difficile compescitur, sic annona uirginis uix sanabilis; ne dederis animam cogitationibus malis, ut non polluant tuum cor, et immundam orationem longe facito a te. Grauis tristitia, et intolerabilis accidia, lacryme autem a Domino ualidiores utroque; fames et sitis marcescere facit concupiscentias malas, uigilia autem bona purificat sensum. Iram et animositatem malitie confundunt munera; que detrahit occulte sorori sue, foris stabit a thalamo Sponsi, et clamabit ad ianuas eius, et non exaudietur; uirginis immisericordis exstinguetur lampada, et non uidebit aduenientem sponsum suum; uitrum cadens saxo  comminuitur, et uirgo adiuncta uiro innocens non erit. Melior mulier mansueta, quam uirgo animosa et iracunda. Que attrahit in risu sermones uiri similis est circummittenti laqueum in collo suo; sicut margarita in fundibulo aureo, sic uirginitas cooperta reuerentia. Cantica demonum et tibie resoluunt animam et disperdunt fortitudinem eius, quam custodi per omnia, ut non exprobrabilis fias; non delecteris in risu, et in uituperantibus non leteris, quoniam Dominus derelinquit eas. Non exprobrabis sororem tuam edentem, et in abstinentia tua ne exalteris; non enim scis quid cogitabit Dominus, aut quis stabit in conspectu eius. Que miseretur  uidentibus oculis suis, et tabescentibus casibus suis; super impossibilitatem animi grauis abstinentia, et uix dirigibilis castitas. Nihil dulcius celesti Sponso; anime uirginum illuminabuntur, anime autem immundorum uidebunt tenebras. uidi uiros corrumpentes uirgines in doctrinis suis, et uanam facientes uirginitatem earum. Tu autem audi, filia, doctrinas Ecclesie Dei, et nemo alienus persuadeat tibi. Deus fundauit celum et terram, et letatur in eis. Non est angelus non capax malitie [a 1Kb] , non est demon natura malus. Utrumque enim liberi arbitrii sicut homo, et corpore corruptibili, et anima substitit rationali; sic et Dominus noster natus est sine peccato; manducauit et crucifixus est, et non erat uisio ficta in oculis hominum: sic erit  resurrectio mortuorum. Mundus transit iste, et nos spolia accipiemus. Corpora iustorum hereditabunt lumen, impii autem habitabunt in tenebris. uirginis oculi uidebunt Dominum, et aures uirginis audient recte. Amen.



CAPUT PRIMUM.

 Audi, filia, et uide, et inclina aurem tuam, et obliuiscere populum tuum, et domum patris tui, et concupiscet rex decorem tuum, in quadragesimo quarto psalmo Deus ad animam loquitur humanam, ut secundum exemplum Abrahe exiens de terra sua et de cognatione sua, relinquat Chaldeos, qui quasi demonia interpretantur, et habitet in regione uiuentium, quam alibi Propheta suspirat dicens:  Credo uidere bona Domini in terra uiuentium . uerum non sufficit tibi exire de patria tua, nisi et obliuiscaris populi et domus patris tui. ITEM IBI. Non expedit, apprehenso aratro, respicere post tergum, nec de agro reuerti domum; nec post Christi tunicam ad tollendum aliud uestimentum tecta descendere. Grande miraculum. Pater filiam cohortatur, ne meminerit patris. uos de patre diabolo estis, et desideria patris uestri uultis facere , dicitur ad Iudeos: et alibi: Qui facit peccatum, ex diabolo est . Tali primum parente generati nigri sumus, et post penitentiam nec dum culmine uirtutis ascenso dicimus: Nigra sum, sed et formosa, filie Ierusalem . Exiui de domo infantie mee, oblitus sum patris, renascor  in Christo. Quid pro hoc mercedis accipio? Sequitur: Et concupiscet rex decorem tuum . Hoc ergo illud magnum est sacramentum. Propter hoc relinquet homo patrem et matrem, et adherebit uxori sue, et erunt ambo, iam non, ut ibi, in una carne, sed in uno spiritu. Non est sponsus tuus arrogans, non superbus, Aethiopissam duxit uxorem. Statim ut uolueris sapientiam ueri audire Salomonis, et ad eum ueneris, confitebitur tibi cuncta que nouit; et inducet te rex in cubiculum suum: et mirum in modum, colore mutato, sermo tibi ille conueniet: Que est ista que ascendit dealbata? ITEM IBI. Nolo tibi uenire superbiam  de proposito, sed timorem. Onusta incedis auro, latro uitandus est. Stadium est hec uita mortalibus; hic contendimus, ut alibi coronemur. Nemo inter serpentes et scorpiones securus ingreditur. Et inebriatus est, inquit Dominus, gladius meus in celo ; et tu pacem arbitraris in terra, que tribulos generat et spinas, quam serpens comedit? Non est nobis colluctatio aduersus carnem, et sanguinem, sed aduersus principatus, et potestates huius mundi, et rectores tenebrarum harum. aduersus spiritalia nequitie in celestibus. Magnis inimicorum circumdamur agminibus: hostium plena sunt omnia. Caro fragilis, et cinis futura post modicum; pugnat sola cum pluribus: cum autem fuerit dissoluta, et uenerit princeps mundi istius,  et inuenerit in ea nichil, tunc secura audiet per Prophetam: Non timebis a timore nocturno, et a sagitta uolante per diem, et a negotio perambulante in tenebris, ab incursu et demonio meridiano. Cadent a latere tuo mille, et decem millia a dextris tuis, ad te autem non appropinquabunt . Quod si eorum te multitudo turbauerit, et ad singula incitamenta uitiorum ceperis estuare, et dixerit tibi cogitatio tua, Quid faciemus? respondebit tibi Eliseus: Noli timere, quoniam plures nobiscum sunt, quam cum illis . SEQUITUR IN EADEM. Quandiu hoc fragili corpusculo detinemur, quandiu habemus thesaurum istum in uasis fictilibus, et concupiscit spiritus aduersus carnem, et caro aduersus spiritum, nulla est certa uictoria. Aduersarius  noster diabolus, tanquam leo rugiens, aliquem deuorare querens circuit. Non querit diabolus homines infideles, non eos qui foris sunt, et quorum carnes rex Assyrius in olla succendit; sed de Ecclesia Christi rapere festinat. Non uenit Saluator pacem mittere super terram, sed gladium. ITEM POST PAUCA. Si post nuditatem, ieiunia, famem, carcerem, flagella, supplicia, in semet reuersus Apostolus exclamat: Infelix ego homo, quis me liberabit de corpore mortis huius ? tu te putas securam esse debere? Caue, queso, ne quando de te dicat Deus: uirgo Isrel cecidit, et non est qui suscitet eam . Audenter loquar. Cum omnia possit Deus, suscitare uirginem non potest post ruinam. ualet quidem liberare de pena, sed non uult  coronare corruptam. Timeamus illam prophetiam, ne in nobis etiam compleatur: uirgines bone deficient. Obserua quid dicat: uirgines bone deficient , quia sunt et uirgines male. Qui uiderit, inquit, mulierem ad concupiscendum eam, iam mechatus est eam in corde suo . Perit ergo et mente uirginitas. Iste sunt uirgines male, uirgines carne, non spiritu, uirgines stulte, que oleum non habentes excluduntur a sponso. Si autem et ille, que uirgines sunt, ob alias tamen culpas uirginitate corporum non saluantur, quid fiet illis, que prostituerunt membra Christi, et mutauerunt templum sancti Spiritus in lupanar? Illico audient: Descende, sede in terra, uirgo filia Babylonis: sede  in terra, non est thronus filie Chaldeorum: non uocaberis ultra mollis et delicata . Rectius fuerat subiisse coniugium, ambulasse per plana, quam ad altiora tendentem in profundum inferni cadere. ITEM POST PAUCA. Non soluatur fascia pectoralis, sed statim ut libido titillauerit sensum, et blandum uoluptatis incendium dulci nos calore perfuderit, erumpamus in uocem: Dominus auxiliator meus, non timebo quid faciat mihi caro. Et cum paululum interior homo inter uitia atque uirtutes ceperit fluctuare, dicito: Quare tristis es, anima mea, et quare conturbas me? Spera in Deo, quia confitebor illi salutare uultus mei et Deus meus. Nolo sinas cogitationem crescere: nichil in te Babylonium, nichil confusionis adolescat. Dum paruus  est hostis, interfice: nequitia, ne zizania crescant, elidatur in semine. Audi Psalmistam loquentem: Filia Babylonis misera, beatus qui retribuet tibi retributionem tuam, quam retribuisti nobis! Beatus qui tenebit et allidet paruulos tuos ad petram ! Quia enim impossibile est in sensum hominis non irruere innatum medullarum calorem, ille laudatur, ille predicatur beatus, qui statim ut ceperit cogitare sordida, statim interficit cogitatus, et elidit eos ad petram: petra autem erat Christus. ITEM IBI. Si autem hec sustinent illi, qui exeso corpore solis cogitationibus oppugnantur, quid patitur puella, que deliciis fruitur? Nempe illud apostoli: uiuens mortua est . Si quid itaque in me potest esse consilii, si experto creditur; hoc  primum moneo, hoc obtestor, ut sponsa Christi uinum fugiat pro ueneno. Hec aduersus adolescentiam prima arma sunt demonum. Nec sic auaritia quatit, inflat superbia, delectat ambitio. Facile aliis caremus uitiis, hic hostis intus inclusus est: quocunque pergimus, nobiscum portamus inimicum. uinum et adolescentia, duplex incendium uoluptatis. Quid ardenti corpusculo fomenta ignium ministramus? Paulus ad Timotheum: Iam noli, inquit, aquam bibere, sed uino modico utere, propter stomachum et frequentes tuas infirmitates . uide quibus causis uini potio concedatur: ut ex hoc stomachi dolor, et frequens medeatur infirmitas. Et ne nobis forsitan de egrotationibus blandiremur, modicum precepit esse sumendum, medici potius  consilio, quam Apostoli. Alioquin idem Apostolus alibi se dixisse meminerat: Et uinum in quo est luxuria : et, Bonum est homini uinum non bibere, et carnem non manducare . Ne uinum bibit et inebriatus est : rudi adhuc seculo, tunc primo plantata uinea, inebriare uinum forsitan nesciebat. Et ut intelligas Scripture in omnibus sacramentum  post ebrietatem nudatio femorum subsecuta est, libido iuncta luxurie: prius enim uenter extenditur, et sic cetera membra concitantur. Manducauit enim populus, et bibit, et surrexerunt ludere . Loth amicus Dei in monte saluatus, et de tot millibus populi  solus iustus inuentus, inebriatur a filiabus suis . Et licet ille putarent genus humanum defecisse, et hoc facerent liberorum magis desiderio quam libidinis, tamen sciebant uirum iustum hoc nisi ebrium non esse facturum. Denique quid fecerit ignorauit. Et quanquam uoluntas non sit in crimine, error in culpa est. ITEM IN EADEM. Innumerabilia sunt de scripturis responsa diuina, que gulam damnent, et simplices cibos prebeant. uerum quia nunc non est propositum de ieiuniis disputare, et uniuersa exsequi sui est tituli et uoluminis, hec sufficiant pauca de pluribus. Alioquin ad exemplum horum poteris tibi ipsa colligere, quomodo et primus de paradiso homo, uentri magis obediens quam Deo, in hanc lacrymarum deiectus  est uallem: et ipsum Dominum Satanas fame tentauerit in deserto; et Apostolus clamitet: Esca uentri, et uenter escis: Deus autem et hunc, et illas destruet ; et de luxuriosis: Quorum Deus uenter est . Id enim colit unusquisque quod diligit. Ex quo sollicite prouidendum est, ut quos saturitas de paradiso expulit, reducat esuries. Quod si uolueris respondere, te nobili stirpe generatam, semper in deliciis, semper in plumis, non posse a uino et esculentioribus cibis abstinere, nec his legibus uiuere districtus, respondebo: uiue ergo lege tua, que Dei non potes. Non quod Deus uniuersitatis creator et Dominus, intestinorum nostrorum rugitu, et inanitate uentris, pulmonumque delectetur ardore: sed quod aliter pudicitia tuta  esse non possit. Iob Deo charus, et testimonio ipsius immaculatus et simplex, audi quid de diabolo suspicetur: uirtus eius in lumbis, et potestas in umbilico . Omnis igitur aduersus uiros diaboli uirtus in lumbis est: omnis in umbilico contra feminas fortitudo. uis scire ita esse ut dicimus? Arripe exempla. Samson leone fortior, et saxo durior, et qui unus et nudus mille persecutus est armatos, in Dalile mollescit amplexibus . SEQUITUR POST PAUCA. Piget dicere quot quotidie uirgines ruant, quantas de suo gremio mater perdat Ecclesia, super quot sidera superbus inimicus ponat thronum suum, quot petras excauet, et habitet coluber in foraminibus earum. uideas plerasque uiduas, antequam nuptas, infelicem conscientiam  mentita tantum ueste protegere, quas nisi tumor uteri, et infantum prodiderit uagitus, sanctas et castas se esse gloriantur, et erecta ceruice, et ludentibus pedibus incedunt. Alie uero sterilitatem prebibunt, et necdum sati hominis homicidium faciunt. Nonnulle cum se senserint concepisse de scelere, abortii uenena meditantur, et frequenter etiam ipse commortue trium criminum ree ad inferos perducuntur, homicide sui, Christi adultere, nec dum nati filii parricide. Iste sunt que solent dicere: Omnia munda mundis, sufficit mihi conscientia mea. Cor mundum desiderat Deus: cur me abstineam a cibis, quos creauit Deus ad utendum? Et si quando lepide et festiue uolunt uiuere, ubi se mero ingurgitauerint,  ebrietati sacrilegium copulantes, aiunt: Absit ut ego a Christi sanguine me abstineam. He sunt, que per publicum notabiliter incedunt, et furtiuis oculorum nutibus adolescentium greges post se trahunt: que semper audiunt per prophetam: Facies meretricis facta est tibi . Nolo habeas consortium matronarum; nolo ad nobilium domos accedas; nolo te frequenter uidere, quod contemnens uirgo esse uoluisti. Neque uero earum te tantum cupio declinare congressus, que maritorum inflantur honoribus; quas eunuchorum greges sepiunt, et in quarum uestibus attenuata in filum auri metalla texuntur: sed etiam eas fuge, quas uiduas necessitas fecit. Sint tibi socie, quas ieiunia tenuant, quibus pallor in facie est, quas probauit et uita; que  quotidie in cordibus suis canunt: Ubi pascis, ubi cubas in meridie? que ex affectu dicunt: Cupio dissolui et esse cum Christo. Sit itaque tibi moderatus cibus, et nunquam uenter expletus. Plures quippe sunt, que cum uino sint sobrie, ciborum largitate sunt ebrie. Ad orationem tibi nocte surgenti non indigestio ructum faciat, sed inanitas. Crebrius lege, disce quamplurima. Tenenti codicem somnus obrepat, et cadentem faciem pagina sancta suscipiat. Sint tibi quotidiana ieiunia, et refectio satietatem fugiens. Nihil prodest biduo, triduoque transmisso uacuum portare uentrem, si pariter obruatur, si compensetur saturitate ieiunium. Illico mens repleta torpescit, et irrigata humus spinas libidinum germinat. Si quando senseris exteriorem  hominem florem adolescentie suspirare, et accepto cibo, cum te in lectulo compositam dulcis libidinum pompa concusserit, arripe scutum fidei, in quo ignite diaboli exstinguuntur sagitte. Omnes adulterantes, quasi clibanus corda eorum. SEQUITUR IN EADEM. Difficile est humanam animam aliquid non amare; et necesse est ut in quoscunque mens nostra trahatur affectus, carnis amor spiritus amore superetur. Desiderium desiderio restinguitur, quidquid inde minuitur, hic crescit. Quin potius semper ingemina: Super lectulum meum in noctibus quesiui quem dilexit anima mea . Mortificate igitur, ait Apostolus, membra uestra que sunt super terram ; unde et ipse confidenter aiebat: uiuo autem, iam non ego, uiuit uero in me Christus .  Esto cicada noctium. Laua per singulas noctes lectum tuum, lacrymis stratum tuum riga. uigila, et fias sicut passer in solitudine. Psalle spiritu, psalle et sensu. Benedic, anima, Domino; et ne obliuiscaris omnes retributiones eius qui propitiatur cunctis iniquitatibus tuis, qui sanat omnes infirmitates tuas, et redimit ex corruptione uitam tuam. Illud quoque tibi uitandum est cautius, ne uane glorie ardore capiaris. Quomodo, inquit iehsu, potestis credere gloriam ab hominibus accipientes ? uide quale malum sit, quod qui habuerit, non potest credere. Nos uero dicamus: Quoniam gloriatio mea tu es ; et, Qui gloriatur, in Domino glorietur ; et, Si adhuc hominibus  placerem, Christi seruus non essem : et, Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo ; et illud, In te laudabimur tota die; In Domino laudabitur anima mea . Cum facis eleemosynam, Deus solus uideat, cum ieiunas leta sit facies tua. uestis nec satis munda, nec sordida. ET MOX. Nec satis religiosa uelis uideri, nec plus humilis quam necesse est, ne gloriam fugiendo queras. Plures enim paupertatis, misericordie atque ieiunii arbitros declinantes, hoc ipso cupiunt placere, quod placere contemnunt, et mirum in modum laus dum uitatur appetitur. Sunt quippe nonnulle exterminantes facies suas, ut pareant hominibus ieiunantes,  que statim ut aliquem uiderint, ingemiscunt, demittunt supercilium, et operta facie, uix unum oculum liberant ad uidendum: uestis pulla, cingulum sacceum et sordidis manibus pedibusque, uenter solus, quia uideri non potest, estuat cibo. His quotidie psalmus ille canitur: Dominus dissipabit ossa hominum sibi placentium . ITEM IBI. Post hec quanquam Apostolus semper orare nos iubeat, et sanctis etiam ipse somnus oratio sit, tamen diuersas orandi horas debemus habere, ut si forte aliquo fuerimus opere detenti, ipsum nos ad officium tempus admoneat. Horam tertiam, sextam, nonam, diluculum quoque et uesperam, nemo est. qui nesciat. Nec cibi sumantur, nisi oratione premissa: nec recedatur a mensa, nisi referatur Creatori gratia.  Noctibus bis terque surgendum, reuoluenda que de Scripturis memoriter retinemus. Ad omnem actum, ad omnem incessum manus pingat crucem. Nulli detrahas, nec aduersus filium matris tue ponas scandalum. Nec si biduo ieiunaueris, putes te non ieiunantibus esse meliorem. Tu ieiunas et irasceris: ille comedit, et fronte blanditur. Tu uexationem mentis, et uentris esuriem rixando digeris: ille moderatius alitur, et Deo gratias agit. Unde quotidie clamat Isaias: Non tale ieiunium elegit, dicit Dominus. In diebus ieiuniorum uestrorum inueniuntur uoluntates uestre . Nec illarum tibi exempla proponas, que carnis curam facientes, possessionum reditus et quotidianas domus impensas supputant. Nec dicas. Illa et illa suis rebus fruitur, honoratur ab  hominibus; fratres ad eam conueniunt, et sorores: nunquid ideo uirgo esse desiit? Primum dubium est an uirgo sit talis: non enim quomodo uidet homo, uidet Deus: homo uidet in facie; Deus autem in corde. Dehinc etiamsi corpore uirgo est, an spiritu uirgo sit nescio. Apostolus autem ita uirginem definiuit, ut sit sancta corpore et spiritu . Hec omnia, que digessimus, dura uidebuntur ei, que non amat Christum. Qui autem omnem seculi pompam pro purgamento habuerit, et uana duxerit uniuersa sub sole, ut Christum lucrifaciat, qui commortuus est Domino suo, et consurrexit, et crucifixit carnem cum uitiis, et concupiscentiis, libere proclamabit: Quis nos separabit a caritate  Christi? An tribulatio? an angustia? an persecutio? an fames? an nuditas? an periculum? an gladius? Et iterum: Certus sum quia neque mors, neque uita, neque angelus, neque principatus, neque potestates, neque instantia, neque futura, neque fortitudo, neque excelsum, neque profundum, neque alia creatura poterit nos separare a caritate Dei, que est in Christo Iesu Domino nostro. Habeto in mente quomodo in Apocalypsi in uirginitate permanentes laudantur. uirgines, inquit Ioannes, permanserunt. Hi sunt qui sequuntur agnum quocunque uadit . Quotiescunque te uana seculi delectauerit ambitio, quoties in mundo aliquid uideris gloriosum, ad paradisum mente transgredere. Esse incipe quod futura es, et audies a sponso tuo: Pone me sicut  umbraculum in corde tuo, sicut signaculum in brachio tuo, et opere pariter, ac mente munita, clamabis et dices: Aque multe non potuerunt exstinguere caritatem, et flumina non operiant illam .



CAPUT II.

 Unum illud tibi, nata Deo, preque omnibus unum predicam, et repetens iterumque, iterumque monebo, ut animum tuum sacre lectionis amore occupes, nec in bona terra pectoris tui sementem lolii, auenarumque suscipias, ne dormiente patrefamilias, inimicus homo zizania superseminet; sed semper loquaris: In noctibus quesiui quem diligit anima mea; et, adhesit post te anima mea, me suscepit dextera tua. Quando eras in seculo, ea que erant seculi diligebas: nunc autem  quia seculum reliquisti, et secundo post baptismum gradu inisti pactum cum aduersario tuo, dicens ei, Renuntio tibi, diabole, et seculo tuo, et pompe tue, et operibus tuis: serua fedus quod pepigisti, et esto consentiens, pactumque custodiens cum aduersario tuo, dum es in uia huius seculi, ne forte tradat te iudici, tradarisque ministro; et non inde exeas, nisi soluas nouissimum quadrantem, id est minimum quodque delictum: quia et pro otioso uerbo reddituri sumus rationem in die iudicii. Hec dicta sint non infausto contra te uaticinio, sed pauidi, cautique monitoris officio, ea quoque in te, que tuta sunt, formidantis. Si spiritus, inquit, potestatem habentis ascenderit super te, locum tuum ne dimiseris. uult nos loco mouere hostis, et de gradu excedere:  sed solidanda sunt uestigia, et dicendum: Statuit supra petram pedes meos, etc. Si in cogitationes tuas coluber ascenderit, serua cor tuum, et cum Dauid canito: Ab occultis meis munda me, et ab alienis parce seruo tuo. Claude cubiculum pectoris, et crebro signaculo crucis munias frontem tuam, ne exterminator Aegypti in te locum reperiat. Post cogitationum diligentissimam cautionem, ieiuniorum tibi arma sumenda sunt, et canendum cum Dauid: Humiliaui in ieiunio animam meam, et cinerem tanquam panem manducaui: et, Cum molesti essent mihi, induebar cilicio . Saluator generis humani, qui uirtutum et conuersationis sue nobis reliquit exemplum, post baptismum statim assumitur  a spiritu, ut pugnet contra diabolum; et oppressum eum atque contritum tradidit discipulis conculcandum. Unde et Apostolus loquitur: Deus autem conteret Satanam sub pedibus uestris uelociter . Et tamen hostis antiquus post quadraginta dierum ieiunium, per cibum molitur insidias, et dicit: Si Filius Dei es, dic ut lapides isti panes fiant . In Iob scriptum est de dracone: uirtus eius in lumbis eius, et fortitudo illius super umbilicum uentris eius . Aduersum iuuenes et puellas etatis ardore hostis noster abutitur, et inflammat rotam natiuitatis nostre; et implet illud Osee: Omnes adulterantes, quasi clibanus corda eorum : que Dei misericordia et ieiuniorum frigore restinguuntur. Hec sunt ignita diaboli  iacula, que simul et uulnerant, et inflammant. Sic quoque debes ieiunare, ut fracto corporis appetitu, nec in lectione, nec in psalmis, nec in uigiliis solito quid minus facias. Ieiunium non perfecta uirtus, sed ceterarum uirtutum fundamentum est: et sanctificatio atque pudicitia, sine qua nemo uidebit Deum, gradus prebet ad summa scandentibus. Legamus euangelium sapientum et stultarum uirginum , quarum alie cubiculum ingrediuntur sponsi, alie bonorum operum oleum non habentes, exstinctis lampadibus excluduntur. Disce quid boni habeat continentia, et quid e contrario mali saturitas. Scurrilitas atque lasciuia te presente non habeant locum. Nunquam uerbum inhonestum audias, aut si audieris, non inesceris. Perdite mentis homines uno  frequenter, leuique sermone tentant claustra pudicitie. Ridere et rideri secularibus derelinque, grauitas tuam personam decet. Superfluum reor te monere contra auaritiam, cum Apostolus doceat auaritiam esse idolorum cultum . Laudent te esurientium uiscera, non ructantium opulenta conuiuia. [a 1Kb] Christum uestire in pauperibus, pascere in esurientibus, et preter psalmorum, et orationis ordinem, quod tibi hora tertia, sexta, nona, ad uesperum, media nocte, et mane semper est exercendum, statue quot horis sacram Scripturam ediscere debeas, quanto tempore legere, non ad laborem, sed ad delectationem et instructionem anime. Cumque hec finieris spatia, et frequenter te ad figenda genua sollicitudo anime suscitauerit; habeto lanam semper  in manibus, uel staminis pollice fila deducito, uel ad torquenda subtegmina in alueolis fusa uertantur, aliarumque neta, aut in globum collige, aut texenda compone. Si tantis operum uarietatibus fueris occupata, nunquam tibi dies longi erunt. Hec obseruans, et te ipsam saluabis, et alias, et eris magistra sancte conuersationis, multarumque castitatem lucrum tuum facies, Scriptura dicente: In desideriis est omnis anima otiosi. Ideo enim tibi cum omnibus laborandum est, ut per occasionem operis nichil aliud cogites, nisi quod ad Domini pertinet seruitutem. Simpliciter loquar. Quamuis omnem censum tuum in pauperes distribuas, nichil apud Christum erit  pretiosius, nisi quod manibus tuis ipsa confeceris, uel in usus proprios, uel in exemplum uirginum ceterarum. Bonum est igitur obedire maioribus, parere perfectis; et post regulas Scripturarum, uite sue tramitem ab aliis discere, nec preceptore uti pessimo, scilicet presumptione sua. Matronarum maritis ac seculo seruientium tibi consortia declinentur, ne sollicitetur animus, et audias quid uel maritus uxori, uel uxor locuta sit uiro. uenenate sunt huiusmodi confabulationes, super quarum damnatione secularem uersum assumens Apostolus, facit ecclesiasticum: Corrumpunt mores bonos confabulationes male . Graues femine tibi comites eligantur, quarum probata est conuersatio, sermo moderatus, sancta uerecundia. Fuge lasciuiam puellarum,  que ornant capita, crines a fronte demittunt. Illa sit tibi pulchra, illa amabilis, illa habenda inter socias, que se nescit esse pulchram. Felix illa conscientia, et beata uirginitas, in cuius corde preter amorem Christi, qui est sapientia, castitas, patientia, atque iustitia, cetereque uirtutes, nullus alius uersatur amor, nec ad recordationem hominis aliquando suspirat, nec uidere desiderat, quem cum uiderit, nolit dimittere. Sanctarum uirginum propositum et celestium consimilem gloriam quarumdam non bene se agentium nomen infamat. Finem iungo principio, nec semel monuisse contentus sum. Ama scripturas sanctas, et amabit te sapientia: dilige eam, et seruabit te: honora illam, et amplexabitur te. Hec monilia in pectore et in auribus  tuis hereant. Nihil aliud nouerit lingua nisi Christum, nichil possit sonare nisi quod sanctum est.



CAPUT III.

 Arripe, queso, occasionem, et fac de necessitate uirtutem. Non queruntur in Christianis initia, sed finis. Paulus male cepit, sed bene finiuit. Iude laudantur exordia, sed finis proditione damnatur. Meretrix illa in Euangelio baptizata, lacrymis suis et crine, quo multos ante deceperat, pedes Domini tergens saluata est. Non habuit crispantes mitras, nec stridentes calceolos, nec orbes stibio fuliginatos, quanto fedior, tanto pulchrior. uidua que marito placere desiuit, et iuxta Apostolum uere uidua est, nichil habet necessarium, nisi perseuerantiam. Ardentes  diaboli sagitte ieiuniorum et uigiliarum rigore restinguende sunt. Aut loquendum nobis est ut uestiti sumus, aut uestiendum ut loquimur. Quid aliud pollicemur, et aliud ostendimus? Lingua personat castitatem, et totum corpus profert impudicitiam. Hoc quantum ad habitum pertinet et ornatum. Ceterum uidua que in deliciis est , uiuens mortua est . Quid sibi uult hoc quod ait, uiuens mortua est? uiuere quidem uidetur ignorantibus, et non esse peccato mortua: sed Christo, quem secreta non fallunt, mortua est. Apostolus macerat corpus suum, et anime subiicit imperio, ne quod aliis precipit, ipse non seruet: et  adolescentula feruente cibis corpore, de castitate secura est? Neque uero hec dicens condemno cibos, quos Dominus creauit ad utendum cum gratiarum actione, sed iuuenibus, et puellis incentiua assero esse uoluptatum. Non Aetnei ignes, non uulcania tellus, non uesuuius et Olympus tantis ardoribus estuant, ut iuueniles medulle uino plene, et dapibus inflammate. Grandis ergo uirtutis est, et sollicite diligentie superare quod nata sis, in carne non carnaliter uiuere, tecum pugnare quotidie, et inclusum hostem Argi, ut fabule ferunt, centum oculis obseruare. Primum igitur, si stomachi firmitas patitur, donec puellares annos transeas, aquam in potu sume, que natura frigidissima est: aut si hoc imbecillitas prohibet, audi cum Timotheo: uino modico  utere propter stomachum, et frequentes tuas infirmitates . Deinde in ipsis cibis calida queque deuita. Non solum de carnibus loquor, super quibus uas electionis profert sententiam: Bonum est non manducare carnem, et non bibere uinum : sed etiam in ipsis leguminibus inflantia queque et grauida declinanda sunt. Nihil ita scias conducere Christianis adolescentibus, ut esum olerum. Unde et in alio loco: Qui infirmus est, ait, olera manducet : ardorque corporum frigidioribus epulis temperandus est. Nihil sic inflammat corpora, aut titillat membra genitalia, sicut indigestus cibus ructusque conuulsus. Malo apud te, filia, uerecundia parumper, quam causa periclitari. Quidquid seminarium uoluptatis est uenenum puta. Parcus  cibus et uenter semper esuriens triduanis ieiuniis preferatur. Et multo melius est quotidie parum, quam raro satis sumere. Pluuia illa optima est que sensim descendit in terram: subitus et nimius imber in preceps arua subuertit. Quando comedis, cogita quod statim tibi orandum, illico et legendum sit. De Scripturis sanctis habeto fixum uersuum numerum: istud pensum Domino tuo redde. Nec ante quieti membra concedas, quam calathum pectoris tui hoc subtegmine impleueris. Post Scripturas sanctas, doctorum hominum tractatus lege eorum duntaxat, quorum fides nota est. Amorem monilium, atque gemmarum, sericarumque uestium transfer ad scientiam Scripturarum. Fac tibi amicos de inimico mammona, qui te recipiant in eterna tabernacula. Iuuenum fuge  consortia: comatulos, comptos atque lasciuos domus tue tecta non uideant. Cantor pellatur, ut noxius. Fidicinas, et psaltrias, et istiusmodi chorum diaboli, quasi mortifera sirenarum carmina proturba ex edibus tuis. Noli in publicum subinde procedere. Pessime consuetudinis est, cum fragilis sexus et imbecilla etas suo abutitur arbitrio, et putat licere quod libet. Omnia quidem licent, sed non omnia expediunt.



CAPUT Iu.

 Nunc nobis, inquit, ad uirgines sermo est, quarum quo sublimior gloria est, maior et cura est. Flos est ille ecclesiastici germinis, decus atque ornamentum gratie spiritalis, leta indoles, laudis  et honoris opus integrum et incorruptum, Dei imago respondens ad sanctimoniam Domini, illustrior portio gregis Christi. Gaudet per illas, atque in illis largiter floret ecclesie matris gloriosa fecunditas: quantoque plus copiosa uirginitas numero suo addit, tanto plus gaudium matris augescit. Ad has loquimur, has adhortamur affectione potius quam potestate. Ut que se Christo dicauerint, et a carnali concupiscentia recedentes, tam carne quam mente se Deo uouerint, consumment opus suum magno premio destinatum: nec ornari iam aut placere cuiquam nisi Domino suo studeant, a quo et mercedem uirginitatis exspectant. SEQUITUR. Quod si Christum continentia sequitur, et regno Dei uirginitas destinatur, quid est illis cum terreno cultu, et cum ornamentis, quibus dum hominibus  placere gestiunt, Deum offendunt, non cogitantes esse predictum: Qui hominibus placent, confusi sunt, quoniam Deus nichili fecit illos ? et Paulum quoque gloriose et sublimiter predicasse: Si hominibus placere uellem, Christi seruus non essem ? Continentia uero et pudicitia non in sola carnis integritate consistit, sed etiam in cultus et ornatus honore pariter ac pudore, ut secundum Apostolum, que innupta est, sancta sit et corpore, et spiritu. SEQUITUR. uirgo non esse tantum, sed et intelligi debet, et credi, ut nemo cum uirginem uidet, dubitet an uirgo sit. Parem se integritas in omnibus prestet, nec bonum corporis cultus infamet. Quid ornata, quid compta procedit, quasi maritum aut habeat, aut querat? Timeat potius  placere si uirgo est, nec periculum sui appetat, que ad meliora et diuina se seruat. Que uirum non habent cui placere se simulent, integre et pure, non tantum corpore, sed etiam spiritu perseuerent. Neque enim fas est uirginem ad speciem forme sue comi, aut de carne, et de eius pulchritudine gloriari, cum nulla sit illi magis quam aduersus carnem colluctatio, et uincendi corporis ac domandi obstinata certatio. SEQUITUR. Neminem Christianum decet, et maxime uirginem non decet, claritatem ullam computare carnis et honorem, sed solum appetere sermonem Dei, bona in eternum mansura complecti. SEQUITUR. Scriptum est, et legitur, et in exemplum nostri ecclesie ore celebratur: Qui dicit se in Christo manere, debet quomodo ille ambulauit et ipse ambulare  . Ambulandum est uestigiis paribus, emula ingressione nitendum est. Tunc respondet ad fidem nominis sectatio ueritatis, et credenti premium datur, si quod creditur et geratur. Locupletem te dicis, et diuitem, sed diuitiis tuis Paulus occurrit, et ad cultum atque ornatum tuum iusto fine moderandum sua uoce prescribit. Sint, inquit, mulieres cum uerecundia et pudicitia componentes se, non intortis crinibus, neque auro, neque margaritis, aut ueste pretiosa, sed ut decet mulieres promittentes castitatem per bonam conuersationem . Item Petrus ad hec eadem precepta consentit et dicit: Sit in muliere non exterior ornamenti, aut auri, aut uestis cultus, sed cultus cordis . Quod si illi  mulieres quoque admonent cercendas, et ad ecclesiasticam disciplinam religiosa obseruatione moderandas, que excusare cultus suos soleant per maritum, quanto id magis obseruare uirginem fas est, cui nulla ornatus sui competat uenia, nec deriuari in alterum possit mendacium culpe, sed sola ipsa remaneat in crimine! Locupletem te dicis et diuitem: sed non omne quod potest, debet et fieri; cum scriptum sit: Omnia licent, sed non omnia expediunt: omnia licent, sed non omnia edificant . Ceterum si tu te sumptuosius comas, et per publicum notabiliter incedas, oculos in te iuuentutis illicias, suspiria adolescentium post te trahas, concupiscendi libidinem nutrias, sperandi fomenta succendas, ut etsi ipsa non pereas, alios tamen perdas, et  uelut gladium te, et uenenum uidentibus prebeas; excusari non potes, quasi mente casta sis et pudica: redarguit te cultus improbus, et impudicus ornatus: nec computari iam poteris inter puellas et uirgines Christi, que sic uiuis ut possis adamari. Ornamentorum ac uestium insignia et lenocinia formarum non nisi prostitutis et impudicis feminis congruunt. Fugiant caste uirgines et pudice incestarum cultus, habitus impudicarum, lupanarium insignia, ornamenta meretricum. Hoc Deus culpat, hoc denotat. Sericum et purpuram indute, Christum induere non possunt: auro et margaritis, et monilibus adornate ornamenta cordis ac pectoris perdiderunt. uirgines certe, quibus hic sermo nunc consulit, que se eiusmodi artibus compserint, inter uirgines se non putent  debere numerari. Audite itaque uirgines ut parentem, audite, queso uos, docentem pariter ac monentem, audite utilitatibus et commodis uestris fideliter consulentem. Estote tales, quales uos Deus artifex fecit: estote tales quales uos manus patris instituit. Maneat in uobis facies incorrupta, ceruix pura, forma sincera. uince uestem, que uirgo es, que Deo seruis; uince aurum, que carnem uincis, et seculum. Arcta et angusta est uia, que ducit ad uitam: durus et arctus est limes, qui tendit ad gloriam. Lata et spatiosa itinera uite lethalis: illic illecebre, et mortifere uoluptates; illic diabolus blanditur ut fallat, arridet ut noceat, illicit ut occidat. Seruate uirgines, seruate quod esse cepistis, seruate quod eritis. Magna uos merces manet, premium  grande uirtutis, munus maximum castitatis. Quod futuri sumus, iam uos esse cepistis: uos resurrectionis gloriam in isto seculo iam tenetis: per seculum sine seculi contagione transitis: cum caste perseueratis et uirgines, angelis Dei estis equales. Tantum maneat et duret solida et illesa uirginitas, et ut cepit fortiter, iugiter perseueret, nec monilium aut uestium querat ornamenta, sed morum. Deum spectet et celum: neque oculos ad sublime porrectos ad carnis et mundi concupiscentiam deprimat, aut ad terrena deponat, etc. Primus homo, inquit, de terre limo; secundus homo de celo. Qualis ille de limo, tales et qui de limo: et qualis celestis, tales et celestes. Quomodo portauimus imaginem eius  qui de limo est, portemus et imaginem eius qui de celo est . Hanc imaginem uirginitas portat, portat integritas, sanctitas portat et ueritas: portant discipule Dei memores iustitiam cum religione retinentes, stabiles in fide, humiles in timore, ad omnem tolerantiam fortes, ad sustinendan iniuriam mites, ad faciendam misericordiam faciles, fraterna pace unanimes, atque concordes. Que uos singula, o bone uirgines, obseruare, dirigere, implere debetis, que Deo et Christo uacantes, ad Dominum, cui uos dicatis, et maiore et meliore parte preceditis. Prouecte etatis iunioribus facite magisterium. Minores natu prebete maioribus ministerium, comparibus incitamentum. Hortamentis uos mutuis excitate; emulis de uirtute documentis ad  gloriam prouocate; durate fortiter, spiritaliter pergite, peruenite feliciter.



CAPUT u.

 Gaudete et exsultate in Domino, uenerabiles filie, et gratias illi iugiter uberes agite, qui uos de tenebrosa seculi huius conuersatione ad portum quietis et religionis attrahere et prouocare dignatus est. Cogitate iugiter unde exiistis, et ubi peruenire meruistis. Reliquistis fideliter mundi tenebras, et lucem Christi feliciter uidere cepistis. Contempsistis libidinis incendium, et ad castitatis refrigerium peruenistis. Respuistis gulam, et abstinentiam elegistis. Respuistis auaritiam atque luxuriam, et castitatem uel misericordiam tenuistis. Et quamuis  uobis usque ad exitum uite non desit pugna, tamen, Deo donante, securi sumus de uestra uictoria. Sed rogo uos, uenerabiles filie, ut quanto estis secure de preteritis, tanto sitis sollicite de futuris. Omnia enim crimina uel peccata cito ad nos reuertuntur, si non quotidie bonis operibus expugnentur. Audite apostolum Petrum dicentem: Sobrie estote, et uigilate, quia aduersarius uester diabolus, tanquam leo rugiens, aliquid deuorare querens circuit . Quandiu in hoc corpore uiuimus, die nocteque, Christo adiutore uel duce, contra diabolum repugnemus. Sunt enim alique, quod peius est, negligentes et tepide, que de solo Christianitatis uocabule gloriantur, et putant quod illis sufficiat uestem mutasse, et  religionis tantum habitum suscepisse: nescientes illud propheticum: Fili, accedens ad seruitutem Dei, sta in iustitia et timore, et prepara animam tuam ad tentationem . Nec sententiam Psalmiste considerantes: Propter uerba labiorum tuorum ego custodiui uias duras . Et illud quod Apostolus dixit: Per multas tribulationes oportet nos intrare in regnum celorum . uestes enim seculares deponere et religiosas assumere unius hore momento possumus; mores uero bonos iugiter retinere, uel contra malas dulcesque uoluptates seculi huius, quandiu uiuimus, Christo adiutore, laborare debemus: quia non qui ceperit, sed qui perseuerauerit usque in finem hic saluus erit. In primis ergo omnis anima, que religionem seruare desiderat,  gule concupiscentiam uincere, et ebrietatem uitare, tota fidei uirtute contendat: et ita temperatum conuiuium, mensamque mediocrem habere studeat, ut caro illius nec nimietate abstinentie debilitetur, nec per deliciarum abundantiam ad luxuriam prouocetur. Deinde abiecta superbia, cui Deus resistit, profunde humilitatis iaciat fundamentum: inuidiam uelut uipereum uenenum detestetur ac fugiat, linguam refrenet, detractionem quasi uenenum respuat, uerba otiosa nec ipsa proferat, nec ab aliis prolata auribus suis libenter admittat. uestimentorum habitum nec nimis abiectum, nec notabiliter pomposum, aut periculose elegantem habere consuescat. Lectionem aut ipsa frequentius legat, aut legentis uerba tota pectoris auiditate suscipiat. De  diuinis Scripturarum fontibus iugiter aquam salutis hauriat: illam utique, de qua Dominus dicit: Qui credit in me, flumina de uentre eius fluent aque uiue . De paradisi etiam floribus, hoc est sanctarum Scripturarum sensibus, anima sancta se iugiter ornare contendat. Ex ipsis pretiosas margaritas auribus suis indesinenter appendat: ex ipsis annulos, et dextralia, dum exercet opera bona, sibi componat. Ibi uulnerum medicamenta, ibi castitatis aromata, ibi compunctionis holocausta requirat. Que uero religionem immaculato corde et puro corpore conseruare desiderat, aut nunquam in publicum, aut certe non nisi pro grandi et ineffabili necessitate procedat. Nolite, queso uos, nolite quibuscunque aut occasionem dare, aut familiaritatem tribuere. Que  uero libidinem, Christo adiuuante, desiderat uincere, familiaritatem debet refugere: et que indignam familiaritatem non spreuerit, aut se aut alium cito perdet. Sed forte dicit aliqua, ideo familiaritatem non fugio, quia uolo habere quod uincam, et aduersarium meum cupio tenere captiuum. uide ne contra te aduersarius incipiat rebellare, uide ne te ducat captiuitas ista captiuam. Audi Apostolum dicentem: Fugite fornicationem . Contra reliqua uitia oportet nos omni uirtute resistere: contra libidinem uero, non expedit repugnare, sed fugere. Esto ergo libidinis fugitiua, si uis esse castitatis pugnatrix egregia. Sed quod dixi diligenter attendite. Quando sola aliqua libidinis stimulis incitatur, Christo adiuuante, repugnet quantum preualet contra  se, quia non habet quo possit fugere. Quando uero per alterius sodalitatem, opportunitatem uoluptatis diabolus subministrat, ipsam familiaritatem, quantum preualet, ut diximus, anima sancta refugiat. Sed ut hec omnia seruare possimus, abstinentiam rationabilem teneamus, quia uera est illius sanctissimi uiri sententia: Prout continueris uentrem, ita et uenenosos motus eius. Humilitatem etiam ueram quantum possumus conseruemus. Non enim diu carnis integritas seruatur, ubi animus superbie tumore corrumpitur, precipue si iracundie flamma frequentius surgit, castitatis et uirginitatis flores cito consumit. Casta enim et Deo deuota anima, non solum extraneorum, sed etiam parentum  suorum familiaritatem habere non debet. Si enim uasa, que ecclesie offeruntur, ut in sacrosanctis altaribus ponantur, sancta ab omnibus appellantur, et nefas est ut de ecclesia postmodum in domum laicam reuocentur, aut usibus humanis aptentur: putas qualem dignitatem apud Deum habet anima ad eius imaginem procreata? Sicut ergo uasa sancta humanis usibus seruitura nec possunt, nec debent de ecclesia reuocari, sic religiosam quampiam non oportet, non decet, non expedit, parentum suorum multis obligationibus implicari, aut quorumcunque extraneorum perniciosa familiaritate constringi. Illud ante omnia admoneo, ut emulationis malum, quasi uenenum uipereum fugiatis, et ita inter uos caritatis dulcedinem conseruetis, ut uobis inuicem  per sancta colloquia medicamenta spiritalia preparetis. Sunt enim, quod peius est, alique que quando se pariter iungunt, magis sibi detrahendo uel contra prepositas murmurando, uulnera faciunt, quam spiritalia medicamenta componunt. uos uero, sancte ac uenerabiles filie, si aliquam uidetis pusillanimem, consolationem impendite: si superbientem, humilitatis medicamentum apponite: si iracundam uideritis, refrigerium patientie ministrate. Si nobiles nate estis, magis de religionis humilitate, quam de seculi dignitate gaudete. Tenete ergo firmiter manus in aratro, et nolite respicere retro. Memento te uxoris Loth, que retro respiciens uersa est in statuam salis. Nunquam iuramentum, nunquam maledictum de uirginis ore procedat. Non solum  enim corpora, sed etiam corda uestra omni sollicitudine custodite, propter illud quod scriptum est: Omni custodia serua cor tuum . Et illud quod Dominus in Euangelio dixit: De corde exeunt cogitationes male . Si enim in corde nichil male cogitatur, quidquid sanctum est, ex ore profertur, quia sicut scriptum est: Ex abundantia cordis os loquitur . Hoc enim lingua proferre consueuit, quod ex officina cordis conscientia ministrauerit. Et ideo si ex ore uultis bona proferre, semper in corde que sancta sunt cogitate. Sic lectioni et orationi debetis incumbere, ut ante omnia etiam manibus possitis aliquid exercere, secundum illud quod Apostolus ait: Qui non operatur, nec  manducet . Meliorem quoque diei partem sancto operi dedicate: lectioni uacare consuescite. Oratio uestra ita cum silentio procedat ex corde, ut uix audiatur in ore. Nam qui alta uoce orare uoluerit, et sibi, et alteri multum nocet, dum per suam garrulitatem alterius mentem ab oratione sancta et secreta suspendit. Pomposa indumenta, que non utilitati, sed uanitati seruiunt, fastidite atque omnia contemnite. Multe enim quod in moribus diligunt, hoc etiam in operibus suis ostendunt, preparant sibi ornamenta secularia seculum diligentes, et uoluptati seruientes uel luxurie. uobis uero nichil sit commune cum talibus, sed omnia ornamenta, quibus ad luxuriam caro componitur, uelut inimica et contraria a uestro proposito respuantur.  Sunt enim, quod peius est, que pro uanitate seculi istius plus student terrenis cupiditatibus operam dare, quam lectioni diuine iustitie, dum uolunt stragula pulchra, et picta tapetia, plumaria etiam et reliqua his similia, cum ingenti sumptu et superflua expensa, ad oculorum libidinem preparare, nescientes illud quod Dominus per Ioannem Euangelistam clamat, et dicit: Nolite diligere mundum, neque ea que in mundo sunt; quoniam omne quod in mundo est, concupiscentia carnis, et concupiscentia oculorum, et ambitio seculi est . Quid prodest uirgini integritatem corporis custodire, si oculorum concupiscentias noluerit euitare? uos uero, sancte et Deo digne anime, totum spiritaliter agite. Sequimini Christum tenendo perseueranter quod uoluistis ardenter.  Iterum atque iterum, sancte et Deo dicate anime, rogo, et cum omni humilitate pro conseruando uirginitatis premio consilium do, ut familiaritatem incongruam a uobis uel a uestris animis totis uiribus repellere laboretis. Nam ad conseruandam sancte religionis dignitatem singularitas testis sanctissima est. Familiaritas enim cuiuslibet si frequens esse ceperit, non nisi corruptionem seminat, uitia pullulat, libidinem concipit, ignominiam parit, rabiem concitat, lasciuiam pascit, petulantiam nutrit, casus exaltat, ruinas edificat, confusionem mercatur, thesaurizat opprobrium, criminationes exaggerat, excusationes inflammat, et cateruatim simul in fascem conglomerat. Nam si anima sancta secretum suum custodire uoluerit, et assidue familiaritatis  malum tota animi uirtute fugerit, ipsa sancta singularitas munimen illi inuictum est sanctimonie, expugnatio fortis infamie, exercitium continentie, euacuatio luxurie, pax secura uirtutum, et impugnatio inquieta bellorum, puritatis culmen et libidinis carcer, honestatis portus et ignominie naufragium, uirginitatis mater et hostis immunditie, integritatis dignitas et fornicationis abdicatio, uoluntas bonorum operum et afflictio uitiorum, refrigerium pudicitie et pena petulantie, acquisitio triumphorum et facinorum detrimentum, requies salutis et perditionis exsilium, uita spiritus et carnis interitus. Hec omnia mala fortiter, Deo adiuuante, repellentur, et illa que diximus bona feliciter acquirentur, si ab animabus sanctis familiaritas  inordinata respuatur. Attendite uos, o anime sancte, quia inter omnia certamina, quibus semper comes est Christiana militia, sola duriora sunt prelia castitatis, ubi quotidiana pugna est et rara uictoria. Castitatis dura sunt prelia, sed maiora sunt premia. Castitatis palmam nemo securus accipit, cui quantum duri sunt exitus, tantum gloriosi sunt fructus. Ut ergo castitatis premia, et uirginitatis coronam feliciter, Deo remunerante, possitis accipere, periculosam familiaritatem a uobis semper excludite. Currite fideliter, ut possitis peruenire feliciter, adiuuante Domino nostro  Iesu Christo, qui uiuit et regnat in secula seculorum. Amen.



CAPUT uI.

 [a 1Kb] Quanta in celestibus beatitudinem uirginitas sancta possideat, preter Scripturarum testimonia, Ecclesie etiam consuetudine edocemur, qua addiscimus peculiare illi subsistere meritum, cuius specialis est consecratio. Nam cum uniuersa turba credentium paria gratie dona percipiat, et iisdem omnes sacramentorum benedictionibus glorientur, ista ad proprium aliquid pre ceteris habendum, de illo sancto et immaculato Ecclesie grege, quasi sanctiores, purioresque hostie, et pro uoluntatis sue meritis a sancto Spiritu eliguntur, et per summum sacerdotem  Dei offeruntur altario. Possidet ergo uirginitas, et quod alii habent, et quod alii non habent, dum communem, et peculiarem obtinet gratiam, et proprio, ut ita dixerim, consecrationis priuilegio gaudet. Nam et Christi sponsas uirgines dicere ecclesiastica nobis permittit auctoritas, dum in sponsarum modum quas consecrat Domino uelat, ostendens eas uel maxime habituras spiritale connubium, que subterfugerint carnale consortium. Et digne Deo per matrimonii comparationem spiritaliter copulantur, que eius dilectionis causa humana connubia spreuerunt. In his quam maxime illud impletur Apostoli: Qui autem adheret Domino, unus spiritus est . Et quoniam multa sunt que bono proprio carent, nisi aliarum rerum iuuentur  auxilio, attentius preuidendum est ne forte et uirginitati aliqua sint necessaria, sine quibus nequaquam fructum afferre sufficiat: et tantus nichil proderit labor, dum uane prodesse creditur, quod absque rebus necessariis possidetur. Aeternam uero uitam non nisi per omnem diuinorum preceptorum custodiam promereri posse Scriptura testatur. Si uis, inquit, ad uitam ingredi, serua mandata . uitam ergo non habet, nisi qui legis mandata seruauerit; et qui uitam non habuerit, celestis regni non potest esse possessor. Ergo pudicitiam integritatemque seruantibus, et eius remunerationem a Dei equitate sperantibus, ante omnia mandatorum sunt custodienda precepta, ne gloriose castitatis et continentie labor in irritum deducatur.  Cupiens diuinum implere consilium, ante omnia serua mandatum: uolens uirginitatis premium consequi, uite amplectere merita, ut sit cuius remunerari castitas possit. Nam ut uitam prestat obseruatio mandatorum, ita eorum e contrario generat preuaricatio mortem. Et qui per preuaricationem in morte fuerit, uirginitatis coronam sperare non poterit, neque pudicitie premium exspectare constitutus in pena. Nolo enim putes in hoc constare iustitiam ut malum non facias, cum et bonum non facere malum sit, et in utroque legis preuaricatio committatur, quoniam qui dixit: Recede a malo,  ipse dixit, et fac bonum . Si a malo recesseris, et non feceris bonum, transgressor legis, que non tantum in malorum actuum abominatione, sed etiam in bonorum operum perfectione completur. Nolo enim tibi in hoc blandiaris, si aliqua non feceris, cum scriptum sit: Qui uniuersam legem seruauerit, offendat autem in uno, factus est omnium reus . Adam enim semel peccauit, et mortuus est, et tu te uiuere posse existimas, illud sepe committens, quod alium, dum semel perpetrasset, occidit? Memento Adam et Euam uirgines deliquisse, nec integritatem corporis profuisse peccantibus. Licitum quippe est matrimonii inire consortium, nam que connubia deserunt, non illicita, sed licita spernunt. Eiusmodi autem si iurent, si  maledicant, si detrahant, si detrahentes patiantur audire, si malum pro malo reddant, si cupiditatis in alienis, aut auaritie in propriis crimen incurrant; si zeli aut liuoris uenena possideant, si contra legalia et apostolica instituta indecens aliquid aut loquantur, aut cogitent; si in carne placendi studio compte et ornate procedant, si alia ut assolet illicita faciant, quid proderit eis spreuisse quod licuit, et exercere quod non licet? Si uis prodesse tibi quod licite contempsisti, uide ne quid eorum que non licent facias. Stultum est enim timuisse quod minus est, et non timere quod maius est. Dicit enim Apostolus: Innupta cogitat que Domini sunt, quomodo placeat Deo, ut sit sancta corpore, et spiritu: que autem nupta est, cogitat que sunt mundi, quomodo  placeat uiro . Dicat ergo mihi que uirum non habet, et tamen que mundi sunt cogitat, cui placere desiderat? nonne incipiat illi nupta preponi? Quia illa cogitando que mundi sunt, complacet uel marito: ista uero nec marito, quem non habet, potest placere, nec Deo. Sed nec illud silentio preterire nos conuenit, quod dixerit: Innupta cogitat que Dei sunt, quomodo placeat Deo, ut sit sancta corpore, et spiritu. Que sunt ergo Domini, dicat Apostolus: Quecunque sunt sancta, quecunque sunt iusta, quecunque amabilia, quecunque bone fame: si qua uirtus, si qua laus discipline. Ista sancte, uere, et apostolice uirgines diu noctuque sine ullo temporis interuallo meditantur. Sequitur que Dei sunt, quomodo placeat Deo. Deo, inquam, non hominibus,  ut sit sancta corpore, et spiritu; non dixit, ut sit sancta membro, aut corpore tantum, sed, ut sit sancta corpore, et spiritu. Membrum enim una corporis pars est, corpus uero omnium compago membrorum est. Cum ergo dicit ut sit sancta corpore, omnibus membris eam debere sanctificari testatur. Quia non proderit ceterorum sanctificatio membrorum, si inueniatur uel in uno corruptio; et iam non erit sancta corpore, quod ex omnibus constat membris, que uel unius fuerit coinquinatione polluta. Unde, queso te, uirgo, neque in sola tibi pudicitia blandiaris, ne in unius membri integritate confundaris, sed secundum Apostolum soli Deo conserua corporis sanctitatem. Munda ab omni inquinamento  caput, quia crimen est, illud post chrismatis sanctificationem, cuiuslibet pigmenti fuco, uel puluere sordidari, aut auro, uel gemmis, uel qualibet alia terrena specie componi. Munda frontem, ut humana, non diuina opera erubescat, et illam confusionem recipiat, que non peccatum, sed Dei gloriam parit. Munda collum, ut non aurea ex capillis portet suspensa monilia, sed illa potius ornamenta circumferat, de quibus Scriptura dicit: Misericordia et ueritas non deficiant a te: suspende autem illa in collo tuo . Munda oculos, dum eos ab omni concupiscentia retrahis, et ab intuitu pauperum nunquam auertis. Munda linguam a mendacio, quia, Os quod mentitur occidit animam, a detractione, a iuramento, a periurio: Cohibe linguam  tuam a malo, et labia tua ne loquantur dolum. Et memor esto Apostolum dicentem: Benedicite, et nolite maledicere . Nefas est enim ut labia illa quibus Dominum confiteris, rogas, benedicis, et laudas, alicuius polluantur sorde peccati. Nescio qua conscientia ea lingua quis Dominum rogat, qua aut mentitur, aut detrahit. Labia enim sancta exaudit Deus, et ipsis annuit cito precibus, quas lingua immaculata pronuntiat. Munda aures, ut non nisi sermonibus sanctis auditum prebeant: ut nunquam obscena aut turpia, aut secularia uerba suscipiant, aut aliquem de altero audiant derogantem, propter illud quod scriptum est: Sepi aures tuas spinis, et noli audire linguam nequam . Manus nec porrecte ad accipiendum sint,  nec ad feriendum parate, sed ad omnia misericordie et pietatis opera satis prompte. Munda pedes, ne latam et spatiosam pergant uiam, que ducit ad splendida seculi et pretiosa conuiuia, sed arduum magis, et angustum gradiantur iter quod tendit ad celum. Agnosce tibi a Deo artifice non ad uitia, sed ad uirtutem membra formata; et cum uniuersos artus mundaueris ab omni sorde peccati, et toto fueris sanctificata corpore, tunc tibi castitatem intelligas profuturam, et cum omni fiducia palmam uirginitatis exspecta. O uirgo, serua propositum tibi magno premio destinatum: agnosce statum tuum, agnosce locum, agnosce propositum. Christi sponsa diceris, uide ne quid indignum eo cui desponsata  uideris, admittas. Christum sponsum habes, a domesticis et familiaribus eius interroga, et strenue ac solerter inquire in quibus precipue delectetur: qualem compositionem in te uestium diligat, cuiusmodi concupiscat ornatum. Dicat tibi eius familiarissimus Petrus, qui nec nuptis quidem corporalem permittit ornatum, sicut in Epistola sua scripsit: Mulieres similiter subiecte sint suis uiris, ut et si qui non credunt uerbo, per mulierum conuersationem sine uerbo lucrifiant, considerantes in timore Dei castam conuersationem uestram. Quarum sit non extrinsecus capillatura, aut circumdatio auri, aut indumenti uestimentorum cultus, sed qui absconditus est cordis homo, in incorruptibilitate quieti et modesti spiritus, qui est in conspectu Dei locuples . Dicat et alius apostolus beatus Paulus: Mulieres similiter in habitu ornato cum uerecundia et sobrietate ornantes se, non in tortis crinibus, aut auro, aut margaritis, uel ueste pretiosa, sed quod decet mulieres, promittentes castitatem per bonam conuersationem . Sed tu forsitan dicis: Cur hec iidem apostoli non iusserunt? Quia non necessarium iudicabant, ne talis uirginibus commonitio potius iniuria quam emendatio uideretur. Sed neceas unquam tante temeritatis fore credidissent, ut nec nupte concessa carnalia ornamenta et terrena presumerent. Reuera ornare se et componere uirgo debet: nam quomodo sponso suo placere poterit, nisi composita, et ornata processerit? Ornetur plane, sed interioribus ornamentis, et spiritaliter,  non carnaliter componatur, quia Deus non corporis, sed anime decorem in illa considerat. Ergo et tu, quecunque animam tuam a Deo diligi, et inhabitari concupiscis, omni eam diligentia compone, et spiritalibus indumentis exorna. Nihil in ea dedecorum, nichil fedum appareat. Resplendeat auro iustitie, gemmis refulgeat sanctitatis, ac pretiosissimo pudicitie margarito coruscet. Pro bysso et serico, misericordie et pietatis tunica uestiatur, secundum quod scriptum est: Induite ergo uos, sicut electi Dei, sancti et dilecti, uiscera misericordie, benignitatem, humilitatem, etc. . Huiusmodi Deus querit ornamentum, et animam taliter compositam concupiscit. Memento te Dei filiam dici, secundum quod ait: Audi, filia, et uide  . Sed et tu ipsa, quotiescunque Dominum Patrem nominas, Dei te filiam esse testaris. Ergo si Dei filia es, uide ne quid eorum facias que Deo Patri incongrua sunt; sed age omnia quasi filia Dei. Originem tuam respice, genus intuere, gloriam nobilitatis aduerte. Agnosce te non hominibus, sed Dei diuinitatis nobilitate decoratam. Ita te exhibe, ut in te celestis natiuitas pareat, ut ingenuitas diuina clarescat. Sit in te noua grauitas, honestas admirabilis, stupenda uerecundia, mira patientia, uirginalis incessus, et uere pudicitie habitus, et sermo semper modestus, et suo in tempore proferendus, ut quisquis te uiderit admiretur, et dicat: Que hec noue inter homines grauitatis patientia est? que pudoris uerecundia? que honestatis  modestia? que maturitas sapientie? Non est ista humana institutio, nec disciplina mortalis: celeste mihi aliquid in terreno corpore redolet. Puto enim quod habitat in quibusdam hominibus Deus. Et cum te Christi famulam esse cognouerit, maiore stupore teneatur, et cogitet qualis sit ille Dominus cuius talis et ancilla est. Si uis esse cum Christo, et cum Christo partem habere, Christi tibi exemplo uiuendum est, qui ab omni malitia fuit extraneus. Nemo te circumueniat; nemo te fallaci sermone seducat. Non nisi sanctos, et simplices, et innocentes, et puros celestis aula suscipit, et nullum apud Deum habet malitia locum. Ab omni nequitia et dolo mundum esse necesse est, qui cupis regnare  cum Christo. Nolo enim illas respicias, que seculi, non Christi sunt uirgines: que propositi sui, et professionis immemores, gaudent in deliciis, in opibus delectantur. Tu autem, quecunque Christi, non seculi uirgo es, omnem presentis uite gloriam fuge, ut eam, que in futuro promittitur, consequaris. Contentionum uerba, et animositatis causas, et litium occasiones subterfuge. Nam si iuxta Apostoli doctrinam  seruum Domini litigare non oportet, quanto magis Dei ancillam, cuius quo uerecundior est sexus, animus debet esse modestior? Linguam a maliloquio cohibe, et ori tuo frenum legis impone; ut tunc forte loquaris, quando tacere peccatum sit, secundum id quod Apostolus dicit: Omnis sermo malus ex ore uestro  non procedat . Semper linguam tuam de bonis loqui assuesce, et auditum tuum ad laudem bonorum magis, quam ad malorum uituperationem commoda. uide ut omnia quecunque bene facis propter Dominum facias, sciens eius rei tantum te a Domino recepturam esse mercedis, quantum eius timoris et dilectionis causa perfeceris. Sancta magis esse quam uideri stude. In ieiuniis uero magis quam in epulis delectare, illius uidue memor que non discedebat de templo, ieiuniis et obsecrationibus seruiens Domino nocte ac die. Diuine magis lectionis conuiuium dilige, et spiritalibus te saturari dapibus concupisce: et illos potius quere cibos quibus anima quam corpus reficiatur. Carnis et uini species, quasi caloris fomenta et libidinis  incitamenta fuge. Iracundiam uince, animositatem cohibe, et quidquid illud est quod post factum penitentiam ingerit, uelut proximi criminis abominationem declina.Satis tranquillam et quietam conuenit esse mentem, et ab omni perturbatione furoris alienam, que Dei habitaculum esse desiderat. Cum orationem celebrare desideras, talem te exhibe, quasi que sis cum Domino locutura. Cum psalmum dicis, cuius uerba dicis agnosce: et in compunctione magis animi, quam in tinnule uocis dulcedine delectare. Lacrymas enim psallentis Deus magis quam uocis gratiam comprobat. Omnium operum et cogitationum tuarum speculatorem Deum crede, et caue ne quid quod diuinis oculis indignum sit aut opereris aut cogites. Crescat in te cum annis gratia,  crescat cum etate iustitia. Omne tempus in quo te non meliorem senseris, hoc te existima perdidisse. Ceptum uirginitatis propositum, ad finem usque conserua, quia non inchoasse tantum, sed perfecisse uirtutis est. Esto ergo omnibus uiuendi forma, esto exemplum. uirginem te in omnibus exhibe. Sit et inuiolabilis conuersatio: ut quisquis uitam tuam audire saltem contigerit, in tantum sibi intelligat gratiam ex tua conuersatione transfundi, ut dum te imitari concupiscit Dei sacrificio et ipse sit dignus.

Ecce quibus saluberrimis documentis sanctissimi et eruditissimi uiri Deo dicatas ad castimoniale propositum seruandum instituunt. Ecce quibus insignium  uirtutum indumentis eas exornant, ut illius sponsi, cui se dicauerunt, amplexibus digne fiant. Unde solerter sanctimonialibus uigilandum est, ut tantorum Patrem obedienter obtemperent monitis: ne scilicet his resultando, cum fatuis uirginibus reprobentur, sed potius parendo cum prudentibus Christi thalamo admittantur. Diligenter itaque eorumdem sanctorum Patrum sententiis prelibatis, dignum et necessarium iudicauimus, per singula capita distinguere quid prelatis, quidue subditis obseruandum sit. Et quoniam subditarum uita prelatarum est exemplis informanda, primum quales debeant abbatisse constitui, qualiter eis uiuendum, qualiter subditas gubernandum, qualiterue in monasteriis residendum, et instanter Domino  tota mentis et corporis deuotione seruiendum; dein quid subiectis specialiter obseruandum sit, ponendum censuimus.



CAPUT uII.

Tales abbatisse regendarum animarum curam suscipere debent, que subditis uerbis et exemplis ducatum prebeant sancte religionis: que non propriis uoluntatibus deseruiant, sed magis subditarum solertissimam curam gerant: que se etiam, illasque, ut pote uasa sancta, in quibus instanter incensum orationis Deo digne offerri possit, ab omni labe uitiorum custodire norint: et ita eas secum in sancto proposito peruigiles reddant, ut una ad uitam tendentes eternam, societate supernorum  ciuium mereantur perfrui. Qua igitur auctoritate, aut quibus sanctorum Patrum documentis, sibi attribuunt licentiam foras uagandi, aut per uillas residendi, aut sericas uestes induendi, aut pompis uanis inseruiendi? Sed quia hoc nulla auctoritate sibi licitum facere possunt, presertim cum a sanctis Patribus in superioribus capitulis id penitus sanctimonialibus legatur inhibitum, restat ut abhinc huiuscemodi usus ab his modis omnibus, quantum Dominus posse dederit, caueatur. Quia quamuis in seculari dignitate posite multigenis deliciis uoluptuose huiuscemodi soleant uti, in monasteriis tamen, in quibus Christi sponse sumptibus Dominicis communiter sunt gubernande, prorsus est hoc censura equitatis inhibendum. Nosse  etenim eas oportet, quia non ideo prelate sunt, ut se solummodo, sed potius ut se, subditasque pascant, carnaliter uidelicet, et spiritaliter: nec ut presint tantum, sed ut prosint, a Domino sunt aliis prelate. Ergo necesse est ut se sibique subditas in proposito sancte religionis solerter constringant. Et sicut alias precedunt prioratus honore, precedant etiam pie conuersationis exemplo; et que aliis facere prohibent, nullatenus perpetrent. Recte enim, ut habet beatus Gregorius, aliorum errata corrigit, qui ea que reprehendit minime agit. Sed quia pastoris absentia ouium solet fieri preda, necesse est ut abbatisse in monasteriis consistant assidue, et ouium sibi subditarum uigilantissimam  curam gerant, ne illis absentibus prede fiant subdite inuisibilis lupi. Quales etiam esse debeant ductrices animarum, sanctus Cesarius in epistola quam ad Oratoriam abbatissam scripsit, plenissime docet: ex qua quedam capitula ob instructionem abbatissarum excerpere, et huic capitulo annectere curauimus. Dicit enim ita: Audi ergo me, dulcissima soror, et filia. Tu quantumcunque semper in studiis spiritalibus occupari desideras, propter sorores tamen aliquando etiam exteriora tibi erunt negotia dirimenda. Curandum ergo tibi summopere est ut si temporalia quasi pro tempore agas; at semper tenacius in spiritali deuotione et amore inhereas, ut cum temporalia citius dispensaueris, ad orationem illico uel lectionem, quasi ad  matris sinum, recurras. Optare quippe debes ut, abiecta sollicitudine mundi, semper cogites de seruitio Christi, propter illud quod dicitur: Nemo militans Deo implicat se negotiis secularibus , et cetera. In omnibus, iuxta Apostolum , temetipsam prebe exemplum bonorum operum, uitaque tua uelut pennatum animal ad alta semper per desiderium euolet, per uerbum resonet, luceat per exemplum. Cum uero ad annuntiandum uerbum Dei te sororibus affectaueris, prius cauta consideratione pensa, ut quod ore promis, factis impleas, et quod aliis predicas, operibus prebeas. Prior in ecclesia inueniaris, postrema exeas. Par sis in communi cibo cum quibus pari uteris in mensa consessu. Abstinentiam, quam lingua predicat,  proxime fauces, uel uicinus stomachus sentiat, ne forsitan subdite audientes tacitis cogitationibus dicant: O quam pulchre nobis abstinentiam predicat plenus uenter! Et in his omnibus ceterisque hoc tibi noueris conuenire, ut angusti callis itinera, per que socias admones gradiendum, prior ipsa gradiaris. Non sis uestibus ornatior ceteris, sed moribus: non que tibi uultu intuituque placuerit, non quam tibi ad oculum cognoueris, uel cuius blandiori obsequio fueris delinita, sed quam amor Christi et religiosior demonstrauerit uita preponas. Oportet enim te propter quasdam cultrum nonnunquam habere in gutture, cauterium in lingua gestare, uirgam tibi et baculum in manu ferre: ut per cultrum deseces uitia, per cauterium uero ad sanitatem secta reducas,  per uirge disciplinam corrigas, per baculum uero disciplinatam sustentes. Si quando uero cum secularibus ad colloquendum fueris euocata, prius arma frontem tropeo crucis, uexillo Christi pectus ingemina, ut cum sua uirguncula Christus comitari dignetur. Confabulatio uero tua semper sit mixta grauitate atque dulcedine, et tantum loquaris quantum opportunitas flagitauerit rei ac temporis. Si quid uero ab eis petitum fuerit quod prestare deliberas, cum uultu hilari presta. Si quid uero prestare non conuenit, petitionem illorum saltem honestate sermonis mollifica. Nomen tuum plures nouerint, beneficia tua in quantum preuales plures sentiant, uultum rari cognoscant. Si quando autem  tibi pro necessitate monasterii seorsum fuerit colloquendum, cum duabus, uel certe cum tribus electis sororibus facito. Quia opinio bone fame, sicut etiam perfecte uite custodia, tibi necessaria est: et tunc primum despicienda humana detractio cum Christus in causa est. Omnis quoque actio tua semper sit propter Deum, semper de Deo cogitatio in Deum. Et exceptis uitiis, quibus non compassio, sed rectitudo debetur, omnibus te cupio esse compassibilem, omnibus gratam, omnibus te prefectam piam. Ut uidelicet iuxta Paulum  sis sancta, corpore et spiritu, ipso sponso, et Domino tuo mentem tuam regente, et uias tuas sanctas disponente, qui uiuit et regnat in secula seculorum. Amen.



CAPUT uIII.


Studendum summopere abbatissis est ut tot talesque in monasteriis admittant sanctimoniales, que et morum probitate commendentur, et ecclesiasticis possint rationabiliter sustentari stipendiis. Que uero adhuc carnalibus delectationibus irretiuntur, nequaquam sunt in monasteriis admittende, quia satius est illis, iuxta Paulum apostolum , foris nubere, tantum in Domino, quam in monasteriis admitti, et sub imagine simulate sanctitatis dissolute uiuere. Cum igitur huiusmodi religionis gratia monasteria expetiuerint, non eis facilis tribuatur ingressus, donec prius eis hec legantur capitula: ut his perlectis nouerint quid eis in castimoniali proposito obseruandum, quidue uitandum sit.  Quia postquam se Domino in hac militia deuinxerint, nequaquam sibi licitum erit propriis uti consiliis, nec secularibus penitus implicari posse negotiis: nec frequentiam uirorum, aut collocutionem familiarem absque causa ineuitabili habere debent. Proinde scrutentur prius arcana cordis sui, simulque super adnotatas sanctorum Patrum sententias assidua meditatione perlegant, ne inconsulte, et minus caute uinculum continentie et uirginitatis arripientes, redeant post Satan, et fiant sicut canis reuersus ad uomitum.



CAPUT IX.

Prouidendum est his que ob amorem Christi castimonie se dicauerint, et in collegio sanctimonialium  se admitti postulauerint, ut res suas, antequam monasterium ingrediantur, ita sapienter prudenterque deliberent atque disponant, ut ad uitam tendentes eternam, nullam earum occasione patiantur perturbationem. Proinde si aliqua sanctimonialium res suas proprias ecclesie ita contulerit, ut nichil ex his sibi proprium uindicare, sed tantum rebus sustentari uelit ecclesie, huic sufficienter in congregatione stipendia largiantur necessaria. Si autem ecclesie eas tradiderit, et usufructuario habere uoluerit, questor ecclesie eas, ut pote ecclesie, defendat. Quod si eas ecclesie conferre noluerit, abbatissa, et ceteris sanctimonialibus conniuentiam adhibentibus, committat eas per scriptum publice roboratum, aut propinquo, aut alio cuilibet bone  fidei amico, qui eas iure fori defendat. Secundum hanc igitur constitutionis formam, sanctimoniales suas proprias res deliberent et disponant, et aut seruis, aut certe aliis, quibus illis libuerit, eas ad procurandum, sibique fideliter earum fructus administrandum, commendent, quoniam ante ingressum monasterii, cuncta, ut premissum est, rationabiliter illis disponenda sunt, ut remota quarumlibet forensium rerum occupatione, suum liberius, et quietius possint custodire propositum. Sed et de adolescentulis, et de his quarum conuersatione simultates et dissentiones plerumque pati solent monasteria, cauendum abbatissis est, ne incaute et indiscrete eas in congregatione admittant, ne forte earum admissio aliquod in posterum generet scandalum.



CAPUT X


Meminisse debent que se castimonialis nominis professione Domino deuinxerunt, in monasteriis iugiter residere, et Domino tota mentis et corporis intentione instanter deseruire debere, nec solum uelamentum corporis sine ornamento mentis sibi prodesse posse. Quoniam nichil prodest corpus uelare, et mentis uitiorum portentis maculare. Quid enim prodest corpus uelare, et animum habere uenenatum? Quid prodest nigris uestibus indui, et a detractione linguam non cohibere? cum Apostolus dicat: Si quis putat se religiosum esse, non refrenans linguam suam, sed seducens cor suum, huius uana est religio . Nunquid enim uelamentum corporis celare potest cupiditatem mentis? Quia igitur  oculis Dei cuncta opera filiorum Adam nuda et aperta sunt, et humilitas uestium nichil ualet sine humilitate mentium, et quia non nisi corde mundo Deus uideri potest; necesse est quod habitu demonstrant, opere perficiant, et humilitas, quam in corpore gestant, in mente potissimum resplendeat. Nam si, quemadmodum apud Salomonem legitur, in domo patris posite, instanter sunt monitis paternis erudiende; et nexu coniugali deuincte, iuxta Apostolum, debent uiris esse subdite: quanto magis in domo Dei, que se religiose uiuere deuouerunt, diuinis sunt erudiende disciplinis, et sponso suo Christo Domino cum omni humilitate et castitate subdite esse? Illud namque quod in domo patris et in uinculo coniugali constitutis prorsus  fuit illicitum, qua auctoritate, imo qua dementia, in monasteriis posite sibi, nisi ob suam perniciem, facere poterunt licitum? presertim cum beatus Hieronymus dicat, pessime esse consuetudinis, cum fragilis sexus, et imbecillis etas suo arbitrio abutitur, et putat licere quod non licet. Quapropter oportet ut sibi illicita nequaquam faciant licita, sed earum uoluntas Domini uoluntati, imo seruituti, succumbat. In monasteriis quoque posite non otio torpeant, non detractionibus et obscenis confabulationibus incumbant: sed aut psalmorum modulationibus, aut manuum operationibus insistant, aut certe diuinis lectionibus aurem accommodent. Frequentias et familiaritates, atque confabulationes uirorum,  sicut a sanctis Patribus inhibetur, modis omnibus caueant. Omnes in dormitorio dormiant, singule scilicet in singulis lectis. In refectorio quotidie pariter reficiantur, nisi quam infirmitas, aut etatis imbecillitas id facere prohibuerit. Omnes sibi caritatis officio uicissim seruiant. Illis namque in refectorio comedentibus, et religiose silentium tenentibus, continuatim legatur lectio et intensissime ab his audiatur. Ad collationem quotidie ueniant, et hanc institutionem, siue aliarum diuinarum Scripturarum lectiones perlegant, et de anime sue salute pertractent. Ubi etiam delinquentes iuxta modum delicti corripiantur. Horas canonicas cum omni deuotione custodiant, et his diuinum officium honeste expleant. Honorem sibi inuicem humiliter deferant. Minores  natu eas que prouecte sunt etatis obsequio sanctitatis uenerentur. Prouecte quoque annis iuniores dictis et exemplis ad bene uiuendum informent. Nobiles genere nequaquam ignobilioribus se preferant, scientes quia personarum acceptor non est Deus. Neque enim que castitate et ceterorum bonorum operum prerogatiuis, aut scientie doctrinis pollent, se ceteris preferant: sed potius de muneribus sibi diuinitus collatis Deo gratias agentes, ceterarum imbecillitatibus caritatis officio humiliter condescendant, semper illud Apostoli perpendentes, quo dicitur: Qui se putat stare, uideat ne cadat . Et illud Hieronymi: Timendum, inquit, et cauendum est, ne ueterem gloriam, et solidam firmitatem unius hore procella subuertat.



CAPUT XI.


Summa intensione abbatissis satagendum est ut monasteria puellarum ita undique firmissimis circumdent munitionibus, ut nulli intrandi, aut exeundi, nisi per portam pateat aditus: quatenus nec uiri quiddam quod non decet in earum claustris agendi, nec sanctimoniales foras uagandi habeant facultatem. Habeant itaque interius sanctimoniales refectoria, cellaria, dormitoria, et ceteras suis usibus habitationes necessarias preparatas, uti que Domino deuouerunt, postposita omni excusatione, inuiolabiliter custodire ualeant.



CAPUT XII

Usum reprehensibilem et emendatione dignum in nonnullis monasteriis puellaribus esse comperimus,  eo quod sanctimoniales stipendia ecclesiastica non equaliter accipiant, cum utique hoc ita fieri debere nusquam sancitum possit reperiri. Sed quia hoc nulla auctoritate fulcitur, sed magis auaritie causa aut personarum acceptione constat esse insolitum, necesse est ut equitatis censura ab eisdem locis in quibus sit prorsus abdicetur. Dignum namque iustumque est coram Deo et hominibus, ut omnes que ob amorem Christi in castimoniali proposito, in una uidelicet societate, se uiuere proposuerunt, seclusa causa auaritie et personarum acceptione cibum et potum equaliter accipiant.



CAPUT XIII.

Quia perspicue compertum est, nonnullas abbatissas  negligenter et tepide subditis stipendia necessaria conferre, opportunissime, imo rationabiliter statutum est, ut in omnibus monasteriis puellaribus, in quibus canonice uiuitur, singule sanctimoniales per dies singulos tres libras panis accipiant, et in his regionibus, que uinifere sunt, tres libras uini, si sterilitas temporis non impedierit; si autem plene eadem regio uini ferax non fuerit, duas libras uini, et duas ceruisie: et si minime uini ferax fuerit, tres libras ceruisie, et si facultas permiserit, libram uini. In locis uero minoribus, accipiant duas libras uini; et si eadem regio, ut premissum est, uini ferax non fuerit, duas libras ceruisie, et si facultas suppetit, libram uini. Licet enim in nonnullis prouinciis copia desit uini, abundat tamen sancta  Dei Ecclesia, Domino attribuente, aliarum rerum copiis, e quibus industria prelatarum ex aliis prouinciis uinum adipisci, sibique subditis iuxta facultatem pocula conferre possunt. In locis igitur ubi permodice sunt res Ecclesie, aut forte quorumdam abstractu ualde attenuate, tot talesque admittantur quibus saltem premissa minor mensura potus sine difficultate dari possit. In his itaque locis, ubi forte nonnulle prelate, piarum prelatarum imitantes exemplum, magis subditis dare solite sunt, nullatenus bonum quod faciunt omittant. Sed et si cui ob eternam retributionem magis subditis supererogare libuerit, hilariter quod poterit tribuat; sin autem, nullatenus mensuram predictam eis subtrahat. Diebus uero festis, et sicut moris est Ecclesie, prout  melius possunt, sanctimonialibus stipendia administrent. In pulmentis namque eis dandis nichilominus solertissime uigilare debet abbatissarum industria, ut iuxta possibilitatem eis carnem, pisces, legumina, et olera, ligna, et cetera necessaria attribuant, ut his adminiculate promptiores in Dei consistant seruitio. Nam et talia eis debent constituere loca, in quibus aptissime nutriant pecora, et horti olerum possint fieri, unde pulmenta habeant, exceptis his que de uillis ecclesie et de eleemosynarum oblationibus accipiant. Caueant siquidem ne propter earum incuriam et insolentiam aliquam in monasteriis patiantur inopiam, ut nec sibi in peccatum, nec sanctimonialibus proueniat in murmurationis lapsum. Sint quoque eis in refectorio conuiue, quatenus  sanctimonialibus alimenta uberius administrentur, et que forte minus habentur, equiori animo communiter tolerentur. Quoniam si earum societatem curamque paruipendentes, lautiores sibi cibos priuatim domi preparauerint, excepta causa infirmitatis aut hospitum, procul dubio in detractionis aut murmurationis noxam sibi subditas corruere compellent. Dent etiam eis annis singulis Ianam et linum, e quibus sibi conficiant necessaria indumenta, exceptis infirmis et debilibus, que propter corporis incommoditatem hec sibi conficere nequeunt, et his que nichil proprium habere uelint, quibus misericorditer studeant necessaria queque prebere. Eleemosynarum uero oblationes equaliter accipiant.



CAPUT XIu.


Sicut ea que superius premissa sunt abbatissis ob necessitates corporum impendenda sunt sanctimonialibus, ita necesse est ut in agro mentium sibi subditarum studeant plantare documenta uirtutum, seque in omnibus illis, uita, moribus, actu, habitu, ipso etiam incessu irreprehensibiliter uiuendo imitabiles exhibeant, ne per earum exempla peruersitatum in lapsum occurrant uoraginum. Doceant ergo eas qualiter uitent superbiam, que radix est omnium malorum, auaritiam, inuidiam, odium, detractionem, susurrationem, murmurationem, scurrilitates, bilinguitates, dissensiones, simulationes, uanas uerborum confabulationes, et cetera his similia, que suos sectatores ad interitum pertrahunt.  Curiositates etiam nichilominus uitent, quibus femineus sexus potissimum implicatur. Defleant propria, aliena curiose non interrogent, attendentes illud Hieronymi: Sufficit, inquit, unicuique sua plangere, non aliena carpere. Instruant etiam eas ad sectandas bonorum operum uirtutes, uidelicet caritatem, humilitatem, patientiam, castitatem, continentiam, sobrietatem, benignitatem, obedientiam, mansuetudinem, et ceteras uirtutes quibus animus Christianus ad eternam patriam tendens iugiter famulari debet. Prouideant etiam ut otio uacare non possint, sed potius aut orationi, aut lectioni, aut manuum operationi insistant, aut certe diuinis lectionibus aurem accommodent, quatenus sibi subditis hanc geminam pastionem tribuentes, que cauenda sunt  uitare, queue facienda sectari eas docentes, non de infideli, et negligenti administratione condemnari, sed potius de fideli a Domino mereantur feliciter remunerari. Meminisse itaque et ante oculos ponere eas oportet, quod de sibi commissis Domino procul dubio redditure sunt rationes.



CAPUT Xu.

Oportet ut, remoto totius excusationis obstaculo, expedite atque honeste sanctimoniales Dei exsequantur ministerium, sitque earum uigilantissima cura ut ad horas canonicas, mox ut signum datum fuerit, impigre occurrant, ecclesiamque cum Dei timore et reuerentia ingredientes, diuine potentie famulatui religiosissime inseruiant. Illudque semper caueant ut in domo Dei nichil inhonestatis corde, aut lingua,  uel opere perpetrent, sed potius aut orent, aut legant, aut audiant. Si uero fuerit aliqua, exceptis his que aut quadam incommoditate corporis, aut obedientia sibi iniuncta detineatur, que prefatas horas canonicas frequentare, diligenterque custodire, et in his, ut dignum est, celeste neglexerit officium persoluere, digna inuectione corripiatur. Custodes namque ecclesie harum horarum spatia bene norint, ut scilicet signa certis temporibus pulsent, quibus etiam sit studii ut nichil de sibi commissis rebus ecclesie pereat.



CAPUT XuI.

Ad imploranda diuine pietatis solatia, hec Domini uerba petentium animum informant: Petite, inquit,  et dabitur uobis; querite, et inuenietis; pulsate et aperietur uobis . Sed si nobis pulsantibus aperiri gestimus, oportet ut Domino ad nos uenienti, et ostium mentium nostrarum pulsanti, aditum dignum pandamus, ut impleatur illud: Si quis aperuerit mihi, intrabo ad illum, et cenabo cum illo, et ipse mecum . Quia ergo constat assiduitate orationum remissionem adipisci posse peccatorum, si tamen labia cordi non discrepauerint, studeant sanctimoniales mentem noxiis cogitationibus mundare, et Deum iugiter orando placare: scientes quia tunc mens bene Deum orando contemplatur, quando nullis terrenarum rerum curis, aut uitiorum illecebris implicatur. Quoniam, ut ait Isidorus, necesse est, ut cum ad impetranda muneribus suffragia assistitur,  munda simplexque acies cordis ad Dominum dirigatur: quatenus illuc dirigatur deprecantis oratio, quo Propheta suam dirigi optabat dicens: Dirigatur oratio mea sicut incensum in conspectu tuo, Domine . Oratio namque, ut ait beatus Gregorius, cordis debet esse, non labiorum, quia nequaquam Deus uerba deprecantis intendit, sed orantis cor aspicit.



CAPUT XuII.

uespertinis officiis deuotissimo obsequio celebratis, et collatione diuinarum Scripturarum solemniter habita, dato signo ad completorium celebrandum, sanctimoniales pariter deuotissime occurrant. Quo expleto, non ad epulandum et bibendum, et superuacuis loquelis instandum se conuertant, sed his  postpositis honeste dormitorium petant. Caueatur etiam ab illis ut nichil inhonestum aut indecens in dormitorio geratur, nec aliquam inquietare presumat, nec ad uerba inutilia et otiosa prorumpere cogat. Si qua uero id fecerit, seuerissima inuectione corripiatur. Lucerna quoque noctis tempore in eodem dormitorio iugiter ardeat.



CAPUT XuIII.

Studendum uigilanter abbatissis est ut subditarum uitia nullatenus dissimulent, sed mox ut oriri ceperint, ea radicitus euellant, ne per earum scilicet desidiam atque incuriam anime illarum laqueis irretiantur diaboli. Quanto enim idem sexus fragilior esse dignoscitur, tanto necesse est maiorem erga eum custodiam adhiberi. Modus uero correptionis  circa delinquentes sanctimoniales, omissis his quarum latera, iuxta Salomonem , ne indurescant, uirgis tundenda sunt, iste obnixe ab abbatissis teneatur. Si aliqua in congregatione sanctimonialium horas canonicas frequentare neglexerit, et opus Dei negligenter exsecuta fuerit, ad collationem uenire distulerit, obedientiam sibi iniunctam agere recusauerit, in discendis bonorum operum instrumentis iuxta uires operam non dederit, in dormitorio aliquid indecens aut inhonestum uerbis aut actibus perpetrauerit, alibi quam in dormitorio absque causa ineuitabili dormire presumpserit, sororibus caritatis officio seruire neglexerit; ire, detractioni, susurrationi, scurrilitati, bilinguitati,  uerbositati, dissensioni, simulationi, curiositati uanisque uerborum confabulationibus inseruierit; discordiam inter sorores seminauerit, huic institutioni contumax, aut superba, aut murmurans, seu in aliquo contraria exstiterit, et cetera huiusmodi agere tentauerit: primo, secundum Domini preceptum, non solum semel, et secundo, ac tertio, quin etiam crebrius admoneatur, et si his admonitionibus non paruerit, publica obiurgatione corripiatur. Quod si et huic renisa fuerit, ceteris alimentis sibi interdictis, pane tantum usque ad dignam penitentie satisfactionem utatur et aqua. Si uero nec sic se correxerit, separetur a mensa, et a ceterarum sanctimonialium in choro psallentium societate, et seorsum in loco huiuscemodi negligentibus  ab abbatissis constituto stare cogatur, ut statim rubore sequestrationis emendetur. Si autem his modis admonita atque castigata, incorrigibilis adhuc exstiterit, congrue, si tamen etas permiserit, uerberum adhibeatur castigatio. uerum si talis fuerit, quam aut etas, aut qualitas persone uerberari non siuerit, hec et publica obiurgatione, et ieiuniorum continuatione, et sequestrationis rubore tandiu corripiatur, donec digna penitentie satisfactione ueniam consequi posse uideatur. Si igitur ea que flagellatur, et ea quam flagellari aut etas, aut qualitas persone prohibet, incorrigibiles apparuerint; sit locus intra claustra quo ad tempus retrudantur, et secundum modum culpe castigentur. Quod si etiam aliqua in tantam insaniam deuenerit, que  post tot saluberrimas admonitiones et castigationes necdum se correxerit, deprecetur pro ea communi uoto ab omni congregatione, ut ab illo, cui nichil est impossibile, sanetur. Postremo, si his omnibus exhibitis inemendabilis atque incorrigibilis apparuerit, quia nullatenus huic seculum repetere fas est, aduocetur, si necesse est, episcopus, et illius sapientissimo ac discretissimo iudicio, ita eiusdem uita, que se tot uitiis fedando, et in pertinacia permanendo, a collegio sanctimonialium quodammodo secreuit, intra septa monasterii moderetur, quatenus et penitentiam sibi ab eo iniunctam salubriter gerat, et ceteris nullius contagionis morbum inferre ualeat. Que autem criminale peccatum commiserit, huic nullatenus differenda est correptionis utilitas,  quin aut sponte peccati sui facinus penitendo abluat, aut si id agere renuerit, ab episcopo, ut premissum est, iuxta modum taxatum sententiam excommunicationis, et modum penitentie excipiat. In castigandis namque atque corrigendis delinquentibus, opem ferre non desistant abbatissis cetere sanctimoniales.



CAPUT XIX.

Scripturarum sanctarum doctrinis demonstratur, quod subditarum uita prelatarum sit exemplis informanda. Et quia sanctimoniales, secundum Patrum documenta, uirorum debent uitare familiaritates et sermocinationes, decet ut abbatisse, sicut in ceteris, ita quoque et in uirorum confabulationibus  bonum sibi subditis exemplum prebeant. Si quando autem eis sermocinandi necessitas incubuerit, iuxta supra notatam sententiam beati Cesarii, adhibitis secum sanctimonialibus quas et etas, et morum probitas, et uite innocentia commendant, id faciant, et quod deliberandum est, prudenter deliberent; et quod disponendum, utiliter disponant: quia si earum consilio et presentia use fuerint, et morsum detractionis uitabunt, et exemplum sibi subditis salubrius prebebunt. Licet enim huiuscemodi sanctimoniales talium negotiorum experientiam non habeant, earum tamen presentia capaces boni consilii castique facte sunt.



CAPUT XX.

Quia uirorum frequentias sanctimoniales, iuxta  superiorum Patrum sententias, penitus uitare debeant, satis liquido patet: restat ut imminente ineuitabili necessitate, qualiter id facere debeant, demonstretur. Decet porro ut abbatisse tres aut quatuor sanctimoniales uite probabilis constituant, coram quibus cetere sanctimoniales, aut cum propriis equis, aut eum propriis seruis res sibi necessarias deferentibus, tempore competenti, in loco uidelicet ad hoc negotium constituto loquantur, et id quod delatum fuerit recipiant. Ut uidelicet huiuscemodi confabulatio nullam possit in quoquam sinistre opinionis afferre suspicionem. Sed et tempore nouarum frugum, coram memoratis sanctimonialibus, quidquid eis recipiendum aut recondendum est, recipiant, et recondant. Similiter quoque, quando eis in propriis mansiunculis  aliquid operis agendum est, quod non sine uirorum labore perfici potest, he sanctimoniales coram sint, ut nullus in his negotiis possit oriri detrahendi aut peccandi locus. Sed et hoc abbatisse, non solum prepositarum suarum cura, et memoratarum sanctimonialium instantissima procuratione, uerum etiam suo studio, imo sepissima inuestigatione, scrutari atque solerter inquirere debent, ne quid inhonestatis in mansiunculis sanctimonialium aut in earum claustris quispiam quolibet modo perpetrare, aut ab aliqua alicuius familiaritatis occasione suscipi, aut clanculo abscondi possit. Tanta igitur sanctimonialibus in confabulando cum uiris pudicitie fiducia inesse debet, ut aliis aspicientibus minime erubescant. Ut enim beatus Hieronymus dicit  : Speculum mentis est facies, et taciti oculi cordis fatentur arcana. Unde ait et quidam: Frons hominis proprie mentis depromit amictum: qualis uultus erit, talia corda gerit. Si qua uero inuenta fuerit his confabulationibus dedita, ita iuxta superiorem modum corripiatur, ut et ipsa emendetur, et cetere timorem habentes nichil tale agere pertentent



CAPUT XXI.

Quia licitum est Deo dicatis canonice uiuentibus uernulas secum famulandi gratia in monasteriis habere, cauendum est illis ut in eis anime potius salutem quam commodum terrenum querant. Solent enim huiuscemodi effrenes et impudice effecte,  cultu meretricio ornate incedere, et turpia queque et obscena, que foris uagando uiderint aut audierint, auribus dominarum suarum impudenter ingerere, et animos earum a rigore diuine seruitutis emollire. Quapropter necesse est ut in talibus congregandis modum adhibeant discretionis: ut non amplius quam necessitas exigit, sibi ad seruiendum congregent, et erga congregatas curam adhibeant, ne illis quolibet peccato ruentibus, illarum ruine participes existant. Si uero he famule, aut abbatissarum, aut certe sanctimonialium, in claustris monasterii quippiam indecens admiserint, et crebro admonite atque correpte, non se correxerint, extra claustra monasterii procul eiiciende atque eliminande sunt.



CAPUT XXII.


Religio ecclesiastica docet ut puelle que in monasteriis erudiuntur, cum omni pietatis affectu et uigilantissime cure studio nutriantur; ne si lubrice etatis annos indisciplinate uiuendo transegerint, aut uix aut nullatenus corrigi postea possint. Quapropter preferantur eis ex sanctimonialibus tales magistre que utique et probabilis sint uite, et erga eas talem exhibeant curam ut nequaquam huc atque illuc possint habere progressum, et aut desidie, aut lasciuie uitio maculentur; quin potius sacris imbuantur disciplinis, quatenus his mancipate uagandi otio careant. Sed qui modus huiuscemodi erudiendis tenendus sit, beatus Hieronymus in epistola, quam ad Letam de institutione filie scripsit, plenissime docet,  dicens: Igitur que de repromissione nata est, dignam habeat ortu suo institutionem parentum. Samuel enim in templo nutritus est: Ioannes in solitudine preparatur, locustis alitur, et melle siluestri, et in typum penitentie predicande tortuosissimi animalis uestitur exuuiis. Sic erudienda est anima, que futura est templum Domini. Nihil aliud discat audire, nichil loqui, nisi quod ad timorem Dei pertinet, turpia uerba non intelligat, cantica mundi ignoret. Adhuc tenera lingua psalmis dulcibus imbuatur, procul sit etas lasciua puerorum, habeat modestam gerulam, nutricem grauem. Discat in pueritia cui imperatori tiruncula nutriatur. Ipse habitus et uestitus doceat eam, cui promissa sit. Aures eius non perforentur, nec ora Christo consecrata cerussa  et purpurisso depingantur: nec aurum, et margarite collum eius deprimant; nec caput sacratum gemmis oneretur: sed habeat alias margaritas, quibus postea uenditis emptura est pretiosissimum margaritum. [a 1Kb] Sit nutrix eius sollicita et prudens, ut ea, que nutritur, ne percutiatur a uipera. Ne bibat de aureo calice Babylonis; nec cum Dina egrediatur uidere filias regionis; ne ludat pedibus, et trahat tunicas: quia uenena non dantur nisi melle circumlita, et uitia non decipiunt, nisi sub specie uirtutum. Postquam grandiuscula fuerit et in exemplum sponsi sui, sapientia, etate et gratia apud  Deum et homines crescere ceperit, pergat ad templum ueri Patris cum parentibus suis: sed cum illis non egrediatur e templo, et nusquam ab eis inueniatur, nisi in auditu sanctarum scripturarum. Nusquam exeat foras, ne inueniant eam qui circumeunt ciuitatem, et uulnerent pudicitiam eius auferentes theristrum, et nudam in sanguine derelinquant. Non uescatur in publico, ne uideat cibos quos desideret. Discat iam nunc uinum non bibere, in quo est luxuria: usque ad perfectam tamen etatem propter indulgentiam modico utatur uino, et carnium edulio sustentetur. Nullus ei iuuenis, nullus cincinnatus arrideat. uigiliarum dies et solemnes pernoctationes sic celebret, ut ne transuersum quidem unguem a nutrice discedat. Non cum ancillis in auribus susurret,  sed quod uni loquitur omnes intelligant. Sit ei comes non compta, atque formosa, que gutture carmen dulce moduletur: sed grauis, pallens, subtristis, et pudicitie ueterana, que illam doceat, et assuescat exemplo, ad orationes et psalmos nocte consurgere, mane hymnos canere et stare in acie quasi bellatricem Christi. Horarum diei cursu peracto, accensaque lucernula, reddat sacrificium uespertinum. Sic dies transeat, sic nox inueniat laborantem. Cibus eius olusculum sit, et simila, raroque pisciculi. Sic comedat ut semper esuriat, ut statim post cibum possit legere, orare et psallere. Non habeat colloquia secularium puellarum, et malarum uirginum contuberniis non misceatur. Balnearum uero fomitibus sopitos non suscitet ignes. Pro gemmis  et serico, diuinos codices amet. Discat primo Psalterium, erudiatur in Prouerbiis Salomonis ad uitam, consuescat in Ecclesiaste calcare que mundi sunt. Sectetur in Iob uirtutis et patientie exempla. Ad Euangelia transeat, nunquam ea positura de manibus. Apostolorum Acta et Epistolas tota cordis imbibat uoluntate. Et sic per ordinem seriem Noui ueterisque Testamenti. Cumque pectoris sui cellarium his opibus locupletauerit, tunc uirtutum floribus adornata, soli sponso celesti, cui commissa est, calcatis cunctis que mundi sunt, placere studeat.



CAPUT XXIII.

Quanquam intra claustra monasteri sanctimoniales canonice uiuentes proprias solite sint habere  mansiunculas, propter anus tamen et infirmas debet intra claustra ab abbatissis mansio fieri, ubi earum que forte suas non habent imbecellitatibus atque infirmitatibus misericordissime possit opitulari. Quarum curam abbatisse, ut pote spiritales matres, ante omnia gerere debent, ut his ea quibus opus habent misericorditer administrent. Sed et cetere sanctimoniales, accessu eas frequenti uisitantes, diuinarum Scripturarum collocutionibus demulceant, et suis facultatibus eis adminiculum pre beant, earumque imbecillitates et infirmitates cum caritate equanimiter portent, ut merito a Domino  eis dicatur: Infirmus fui, et uisitastis me, etc. .



CAPUT XXIu.

Quia constat abbatissas exteriorum et interiorum pondere grauatas, adeo ut prepediente ignorantia fragilitatis humane multa nesciant que in monasteriis negligenter fiunt, necesse est ut tales sub se constituant, cum quibus secure possint partiri onera regiminis. Quibus etiam talem conferent potestatem, ut uice sua fungentes, et bene agentes in melius proficere dictis et exemplis exhortentur, et delinquentium errata districtissima inuectione corripiant: et que in monasteriis ab abbatissis, ob diuersarum curarum occupationes, perfici minime possunt, ab his digne et utiliter perficiantur. Quibus etiam expedit ut se imitabiles ceteris prebeant,  quatenus irreprehensibiliter uiuendo, et sanctarum uirtutum exempla prebendo, cetibus sanctarum feminarum mereantur adscisci. Quod si negligenter uixerint, et his quibus bene uiuendo prodesse debuerant exemplo sue peruersitatis aliquam lesionis maculam ingesserint, iuxta modum premissum iudicentur, et si inemendabiles exstiterint, a ministerio amoueantur, alieque in loca earum probabilis uite constituantur.



CAPUT XXu.

Expedit abbatissis ut de congregatione sibi commissa tales eligant quibus alimenta sanctimonialium committant, que non sint criminatrices, non uinolente, non prodige, et ceteris uitiorum illecebris mancipate, sed magis que uite sint probabilis, et  inuiolabiliter congregata conseruent, et fideliter ea atque humiliter sanctimonialibus administrent, ut de fideli administratione a remuneratore omnium bonorum Deo fideliter remunerentur. Erga huiuscemodi uero delinquentes et inobedientes modus premissus obnixe tenendus est.



CAPUT XXuI.

Oportet ad portam monasterii talis constituatur sanctimonialis, que etate et morum probitate ceteris emineat: ut neque propter personarum acceptionem, neque propter alicuius adulationem aut timorem porta monasterii nisi horis statutis reseretur. Quia nisi talis ad portam constituta fuerit, magnum procul dubio in monasteriis degentibus poterit  prouenire periculum. Quod si alicuius gratia contra hanc institutionem facere tentauerit, et admonita non se correxerit, digna inuectione correpta ministerio amoueatur.



CAPUT XXuII.

Presbyteris qui in monasteriis puellaribus missarum solemnia celebrare debent, extra monasterium sit locus et ecclesia ubi cum ministris suis habitent et diuine seruitutis obsequium expleant: et non nisi  statuto tempore monasterium ingrediantur puellarum, et cum eis diaconus tantum et subdiaconus, qui scilicet et uite honestate clarescant, et non se, sed Christum amare cupiant; nec sua querant, sed que Iesu Christi, et non amplius ibi immorentur, nisi in missarum celebrationibus ad sanctimoniales publice faciendis. Quibus rite ac deuote celebratis, illico foras egrediantur. Sanctimoniales namque uelo ante posito, ut moris est, horas canonicas et missarum solemnia celebrent. Sed et hoc caueant ut nulla illarum cum eisdem presbyteris eorumque ministris aliquam sermocinationem familiarem habeat. Si qua igitur peccata sua sacerdoti confiteri uoluerit, id in ecclesia faciat, ut ab aliis uideatur, sicut in dictis sanctorum Patrum continetur, exceptis infirmis,  quibus in domibus id facere necesse est. Nam presbyter diaconum et subdiaconum, qui utique boni sint testimonii, ob detractionem uitandam secum habeat, a quibus scilicet uideatur, et sue innocentie bonum testimonium exhibeatur.



CAPUT XXuIII.

Quia sanctarum Scripturarum auctoritatibus liquido demonstratur quod hospitalitas modis omnibus sit diligenda, et res ecclesie oblationes sint fidelium, pretia peccatorum, patrimonia pauperum; quanquam ad portam monasterii locus talis sit rite habendus, in quo aduentantes quique suscipiantur; oportet tamen ut extra, iuxta ecclesiam scilicet, in qua presbyteri cum ministris suis diuinum explent officium, sit hospitale pauperum, cui etiam  presit talis qui et auaritiam oderit et hospitalitatem diligat. Et exceptis decimis que de ecclesie uillis ibidem conferuntur, de rebus ecclesie, prout facultas suppetit, eidem deputetur hospitali, unde pauperes ibidem recreentur, et foueantur. Sed et de oblationibus que fidelibus sanctimonialibus deferuntur, decime dentur ad eorumdem sustentationem pauperum. Is namque cui hospitale committitur, nequaquam res pauperum in suos usus retorqueat, ne cum Iuda loculos Domini furante sententiam damnationis excipiat. Sit etiam intra monasterium receptaculum ubi uidue et paupercule tantummodo recipiantur et alantur; et si non possunt alio, saltem Quadragesime tempore, sanctimoniales, Domini implentes preceptum, earum lauent  pedes, iuxta illud: Si ego Dominus et magister uester laui uobis pedes, quanto magis uos debetis alter alterius lauare pedes !





EPISTOLA LUDOuICI PII [a 1Kb] AD SICHARIUM ARCHIEPISCOPUM BURDIGALENSEM. Mittit exemplum statutorum concilii Aquisgranensis, ut ea in prouincia sua diligenter transcribi et obseruari faciat.

Ludouicus diuina ordinante prouidentia imperator  Augustus, uenerabili in Christo Sicario archiepiscopo in Domino salutem [a 1Kb] .

Sacrum et uenerabile concilium, diuino nutu nostroque studio in Aquisgrani palatio nuper aggregatum, in quo multa ob propagandam ecclesiasticam dignitatem, precedente et subsequente gratia Christi, diligenter tractata atque instituta sunt, tuam nullatenus credimus latere sanctitatem. Sed quia contingit eidem sancto et uenerabili concilio tuam non interfuisse paternitatem, ad tuam destinare decreuimus beatitudinem, per presentem missum nostrum, nomine Adalelmum, formulam canonice institutionis, ab eodem sacro conuentu ex sanctorum Patrum sparsim digestis sententiis collectam atque in unum congestam. Quam etiam idcirco penes palatium  nostrum diligenter scribi fecimus, ut nichil in se scriptorum uitio deprauationis aut detruncationis habens, ad te usque incolumis perferretur. Quapropter uolumus atque decernimus ut iuxta metropolitane sedis tibi canonice collatam dignitatem, nostreque auctoritatis sanctionem, dieceseos tue episcopos, et ceteros Ecclesie prelatos, tempore et loco congruenti ad te accersere facias, et his coram capitulatim memoratam institutionis formulam prelegi iubeas, et quod ob exaltandum ecclesiastici culminis fastigium, et animarum salutem, idem sacer conuentus eam ediderit, liquido demonstres; sed et his qui in uno collegio canonice degunt, tenendam obseruandamque coram memorato misso nostro conferas: ac si alicuius cordis obtusio eam intelligere  nequiuerit, huic siue abs te, siue ab aliis episcopis, comprouincialibus scilicet tuis, doctrine fulgore renitentibus sobrie tradatur. Sed et in hoc nichilominus circumspectam monemus esse tuam prudentiam, ut ab his qui eam transcripturi sunt, ita transcribatur, ut nec deprauata uitio scriptoris, nec detruncata ab aliquo fiat: sed sicut a predicto misso nostro eis demonstratum fuerit, absque aliqua deprauatione uel detruncatione transcribatur. Noueris etiam, quia ideo illius exemplum apud armarium palatii nostri detentum est, ut eo probari patenter possit quis eam incuriose transcripserit, uel quis aliquam eius partem detruncarit. Ut enim comperimus, dum in eodem sacro concilio perlegeretur, antequam coram nobis ab eodem concilio prolata,  et necdum mensura cibi ac potus statuta fuisset, quidam magna ex parte illam detruncantes, quedam capitula inconsulte ex ea transcripserunt. Unde necesse  est ut si aliquem in tua diecesi tale fecisse repereris, huiusmodi factum coram prouincialium tuorum episcoporum conuentu, et coram prescripto misse nostro frustreris, et hanc authenticam, ut premisimus, diligenter, sicut missus noster eis insinuauerit, transcribi percenseas. Omnes ergo tue dieceseos episcopi et ceteri prelati eam uigilanti cura transcribere, solerti studio intelligere, instantissime assiduitatis exercitio diuinitus adiuti operibus complere decertent: ut cum nos huius rei gratia inquirende uenturis Kalendis Septembribus,  missos nostros per imperium a Deo nobis collatum destinauerimus, remota cuiuslibet difficultatis oppositione, eiusdem salutifere  institutionis prelati et subditi, prout Dominus posse eis dederit, strenui inueniantur operatores. Quoniam diligenti indagine, uita comite, perquirere iubebimus quis prelatorum iniunctum sibi officium strenue peregerit, uel quis in claustris canonicorum et ceteris [b 2Kb] habitationibus construendis, et in necessariis stipendiis eis tribuendis, et in domibus ad receptacula pauperum reparandis, sanctioni nostre paruerit, quisue clerum suum eadem institutione et ceteris spiritalibus documentis instruere curauerit, uel quis causa auaritie eos quos Christi militia rationabiliter alere poterat, propulerit: quia unius anni spatium dedimus, ut ea que promissa sunt absque ullius difficultatis excusatione perfici, ubi necdum facta erant, facillime possent. Proinde qui  hoc anni tempore in hoc negotio nostre admodum iussioni pro uiribus obedire neglexerit, ceteris sine dubio terrori erit, ne tale admittere presumant. Direximus sane tibi institutionis formulam, quam eiusdem sacri concilii par consensus parque studium ex sanctorum Patrum dictis enucleatim excerpsit, et castimonie dicatis in una societate canonice degentibus obseruandam statuit. Quam uolumus a te, siue a tuis comprouincialibus episcopis, studiose iubere transcribi, et monasteriis puellaribus in tua diecesi consistentibus, in quibus scilicet canonice uiuitur, tenendam conferri, qualiterque ab abbatissis et ceteris sanctimonialibus religiosissime ac deuotissime obseruari debeat, apertissime perdoceri. Quoniam, nisi quando nos aliquam abbatissarum  nostram adire iusserimus presentiam, alio tempore uolumus in monasteriis resideant, et secundum eiusdem institutionis formam uitam ducant, sibique  subditas in sancto religionis proposito constringant. Et nulla illarum foras euagandi, aut occasione qualibet accepta per uillas residendi, suisque uoluptatibus deseruiendi licentiam sibi attribuat. Quanquam enim nonnulli clerici monasteria puellarum, et nonnulli laici monasteria uirorum etiam et puellarum habeant, tua tamen debet preuidere solertissima industria, ut in omnibus locis sub tua diecesi constitutis, ubicunque congregationes clericorum et sanctimonialium sunt, iuxta possibilitatem et facultatem rerum secundum huius institutionis formam uiuant. Quia nulla est omnino ecclesia que facultates habeat, ubi non possint tot talesque gubernari, qui diuinum expleant officium, et ubi hospitalitas iuxta uires non possit diligi. Nos quoque prefatum missum  nostrum ad tuam sanctitatem ideo direximus ut tuum ceterorumque ecclesiasticorum in tua diecesi existentium diligenter atque subtiliter in hoc negotio intueretur studium, et tibi opem in ceteris commonendis ferret: qui etiam nobis referret qualiter prelati et prelate eas formulas libenter susceperint, diligenter transcribere studuerint, et deuote adimplere iuxta uires curauerint. Quoniam tandiu illum in tua uel comprouincialium tuorum diecesi immorari et discurrere una cum misso tuo iussimus, donec ab omnibus memorate formule transcriberentur. Ut uidelicet cuncta procurans, diligenterque perficiens, cum ad nos illum redire opere expleto tempus permiserit, cuncta que acta sunt uestro  utrorumque scripto notentur, atque per ipsum tuumque commissum nostre dignoscentie intimentur, ut sciamus quibus gratiarum actiones referre, quosque etiam dignis correptionibus corrigere debeamus. Si uero aliquis tue dieceseos eidem institutioni uestreque admonitioni procaciter reniti uoluerit, et eam que ab eodem sacro conuentu constituta atque decreta est, pro uiribus obseruare neglexerit, et subinde admonitus non se correxerit, quicunque ille est, ante presentiam nostram, tua uel missi nostri admonitione, uenire festinet, quatenus a nobis iuxta quantitatem culpe digne corrigatur. Direximus preterea tibi pondus et mensuram secundum que clericis et sanctimonialibus panis et potus equaliter tribuenda sunt. Que ab omnibus firmissime atque  inuiolabiliter teneantur decernimus, et ne quid incrementi aut detrimenti a quoquam patiantur, modis omnibus inhibemus. Tuam igitur in calce epistole admonemus sanctitatem, ut secundum ministerium tibi diuino munere collatum, nostre in hoc negotio saluberrime admonitioni obedienter atque inexcusabiliter pareas, et ceteris in parendo bonum exemplum tribuas. Dignum quippe iustumque est ut quanto sublimius sacerdotii dignitate aliis superemines, et a nobis uenerabiliter diligeris, tanto magis ad Dei nostramque uoluntatem exsequendam deuotiorem te atque promptiorem exhibeas. uale in Domino, et ora pro nobis.





AD FORMAM INSTITUTIONIS CANONICORUM ET SANCTIMONIALIUM AUBERTI MIRAEI NOTAE.

 Forma institutionis canonicorum. Ea uulgo nuncupatur Regula canonicorum. Regula autem significat institutum seu formam pie recteque uiuendi. Regula Grece canon dicitur: a canone dicti canonici, hoc est, clerici iuxta regularia precepta uiuentes. Isidorum lib. uI Orig., cap. 16, loquentem audiamus: »Canon Grece, Latine regula nuncupatur. Regula autem dicta, quod recte ducit, nec aliquando aliorsum trahit.« Alii dixerunt regulam dictam, uel quod regat, uel quod normam recte uiuendi prebeat, uel quod distortum prauumque corrigat.

Canonicorum. Sunt qui disputant an Patres concilii Aquisgranensis formam institutionis seu regulam uiuendi anno 816 scripserint canonicis regularibus Augustinianis, an uero canonicis quos uulgo seculares nunc uocant. Ad hanc questionem Clemens Reynerus, S. Theologie doctor ac professor Duacensis, in libro de Apostolatu Benedictinorum in  Anglia, Duaci 1628 edito, pag. 131, fuse respondet, ex quo hec habe: »Canonici illi qui in concilio Aquisgranensi instituuntur, non fuerunt Augustiniane regule professi; imo ne quidem religiosi siue regulares, ea notione uocabuli qua nunc uocamus regulares seu religiosas personas illas tantum que per tria uota et plenam seculi abrenuntiationem Deo sese dedicauerunt. Primo id clarum est ex ipso concilii proemio, in quo inter alia dicitur canonicorum  uita sparsim in sacris canonibus et in SS. Patrum dictis indita. Post proemium sequitur institutio canonicorum, descripta ex multis conciliorum antiquorum canonibus; ex multis capitulis S. Isidori, Prosperi et Gregorii; ex aliquot epistolis S. Hieronymi, et ex duobus sermonibus S. Augustini de communi uita clericorum, et ex uno sermone eiusdem De pastoribus. Itaque ex Isidoro, Prospero, Gregorio et Hieronymo, hoc est, ex unoquoque istorum Patrum, longe plura desumpta sunt, quam ex S. Augustino. Deinde nulla prorsus ibi fit mentio Regule S. Augustini, nec quidquam ex illa  decerptum est. Cur enim, si hic de canonicis Augustinianis informandis ageretur, non potius et precipue ex Augustini Regula desumpta esset informatio? Imo si canonici isti essent Augustiniani, quare (sicut Patres in concilio II Aquisgranensi, anno 836 habito, monachos omnes instituendos ad regulam S. Benedicti ablegant, his uerbis, Monachi secundum traditam a S. Benedicto Regulam,  unanimiter regularem uitam in omnibus sectentur; non etiam canonicos ad Regulam S. Augustini remittunt? et quamuis hec deductio satis sit manifesta, ex alio tamen capite adhuc fiet manifestior. Canonicos namque regulares S. Augustini, uere et proprie loquendo religiosos esse, perfectamque seculi abrenuntiationem profiteri nemo ignorat; atqui canonicos, quibus informandis Patres Aquisgranenses  Regulam ex canonibus Ecclesie, dictisque SS. Patrum prescripserunt, proprie loquendo non fuisse religiose abrenuntiationi astrictos ipsum concilium cap. 115 diserte his uerbis enuntiat: »quanquam canonicis, quia in sacris canonibus illis prohibitum non legitur, liceat linum induere, carnibus uesci, dare et accipere, proprias res et ecclesie cum humilitate et iustitia habere , tamen in cauendis uitiis et amplectendis uirtutibus eorum et monachorum distare non debet uita.« Ex his liquet, tempore Ludouici Pii, canonicos in communi uiuentes etiam sub abbatibus et prepositis, non fuisse regulares, prout nunc usus habet uocabuli, sed seculares: quibus (preter prebendas seu stipendia, ut Patres Aquisgranenses loquuntur, que ab episcopo et ecclesia cui inseruiebant, ordinarie accipiebant, etiam sua licuit retinere, et quibus uellent dare: et qui in hoc solum a canonicis secularibus  nostri temporis differebant, quod in communi domo uiuerent, et mensa communi et dormitorio communi uterentur, sicut nunc clerici academici in seminariis . In Gallia autem quam plurima adhuc collegia canonicorum secularium uisuntur illius ueteris instituti: quos licet pios et ex uirtutum actibus religiosos nuncupare possimus, non tamen religiosos aut regulares ex notione qua nunc uocantur illi soli qui perfecte abrenuntiantes seculo, nichil prorsus retinent in sua potestate, de quo possint tanquam de re propria disponere.« Sic fere Clemens Reynerus loco citato.

In concilio Aquisgranensi. Aquegrani, urbs imperialis sita in diecesi Leodicensi, a Grano nescio quo sic dicta, domicilio, tumulo et reliquiis sancti Caroli Magni imp. itemque balneis celeberrima, nostratibus Aken, Francis Aix-la-Chapelle. Olim dicta fuit Nouum Castellum; et diu ante Caroli Magni  euum, principibus in deliciis fuit, ut Pippino Herstallio, maiori domus regie in Austrasia, eiusdem Caroli Magni proauo, qui Aquisgranensem B. Marie basilicam liberaliter dotauit, ut ex diplomate eius liquet. »Carolus Dei gratia rex Francorum et Longobardorum ac patricius Romanorum. Nouerit omnium fidelium nostrorum magnitudo, quod inclyte memorie proauus noster Pippinus, quondam maiordomus, ecclesie S. Marie in Nouo Castello constructe diuersas res pro mercedis augmento dedit. Unde seruientes eiusdem loci consolationem substantie usque nunc uisi sunt habere, perpetuoque tempore ipsas res quieto ordine possidere uidentur. Data u Nonas Maii, anno 11 et 5 regni nostri. Actum Haristalio palatio in Dei nomine feliciter. Amen.« Ceterum anno Christi 816 in urbe Aquisgranensi habitum est concilium; in quo  duplex condita est Formula institutionis seu Regula; una  canonicorum, altera sanctimonialium canonice uiuentium quas uulgo canonicas uel canonistas uocant. Prior a Surio et Binio in tomis Conciliorum iam olim euulgata fuit. Alteram, cum Lutetie Parisiorum anno 1610 negotiorum publicorum causa agerem, ex manuscripto codice uiri humanissimi mihique amicissimi Nicolai Fabri Parisiensis qui Petro Pitheo studiorum socius fuerat, et quem postea Ludouicus XIII Gallorum rex in litteris preceptorem habuit, describendam curaui. Ex eodem codice, qui nunc Lutetie in Thuana bibliotheca asseruatur, hanc ipsam Iacobus Sirmondus, tomo II Conciliorum Gallie, 1629 publicauit. Ceterum in condenda utraque regula precipuam operam nauasse creditur Amalarius Metensis ecclesie Diaconus, is qui eiusdem Ludouici Pii libros quatuor de diuinis officiis contexuit. Quos quidem libros Amalario Fortunato, Treuirensi episcopo, hactenus falso typographi attribuerunt. Amalarius porro Metensis, ut dixi, diaconus   Amalario Treuirensi episcopo etate suppar, uir fuit longe eruditissimus. Ab isto Amalario Metensi ferunt, facta e palatio Aquisgranensi librorum copia, totum hoc opus institutionis canonice ex diuersis doctorum sententiis concinnatum, conciliique Aquisgranensis iudicio et auctoritate comprobatum: quod ex Ademari Chronico Engolismensi Sirmondus obseruauit.




LIBRI PRIMI



CAP. I.

De tonsura clericorum. In ueteri Ecclesia Occidentali comam fluentem statim ponebant, qui se militie sacre accinxerant. Prudentius de S. Cypriano:

Deflua cesaries compescitur ad breues capillos;
et manent huius moris uestigia in sacro ritu quo fiunt clerici: Episcopus enim quos cooptat, iis capillorum cinnos hinc inde delibat; que prima tonsura nominatur, et tonsi olim dicebantur eius gradus  clerici. Olim enim reuera tondebantur, nec postea integrum erat comam alere. Inde concilii Iu Carthaginiensis canon 44: Clericus nec comam nutriat, nec barbam radat, uel, ut alii ueteres libri legunt, tondeat. Barbam igitur alebant; ut hodieque Greci, et Latini non pauci; ut prorsus non capiam quod scribit Gregorius uII papa ad iudicem Caralitanum, lib. IX, epist. 10, totius Occidentalis Ecclesie clerum, ab ipsis Ecclesie Christi primordiis, barbam radendi morem tenuisse; Latini tamen postea barbam plerique rasitarunt, idque discrimen Greci Latinique cleri. Quod religioni nostre nichil officere accurate disserit synodus Lemouicina, in cuius actis diei secunde recitantur canones synodi Bituricensis, quorum septimus clericos omnes tonsuram ecclesiasticam habere iubet, hoc est barbam rasam et coronam in capite. Adeo uarie hac etiam in parte uices temporum fuerunt. Sic fere Sirmondus in notis ad Apollinarem Sidonium et Ennodium.

 Isidori. S. Isidorus Hispalensis in Betica, Hispanie prouincia, episcopus an. 629 floruit, et iuxta Bellarmini calculum, an 636 decessit. De isto et aliis Isidori Baronius in notis ad Martyrologium Rom. 4 Aprilis consuli poterit.

Inferius circuli corona. Tonsura clericalis olim ita fiebat, ut circulus tantummodo capillorum emineret, instar corone. Sic eam describit Gregorius Turonensis, de Nicetio Treuirorum episcopo agens: »S. Nicetius, inquit, ab ortu suo clericus est designatus: nam cum partu fuisset effusus, omne caput eius, ut est consuetudo puerorum, a capillis nudum quidem cernebatur; in circuitu uero mediorum capillorum ordo apparuit, ut putares ab iisdem coronam clerici fuisse signatam.« Hodie apud nos antiquam corone formam soli fere monachi retinent, et pueri uocales symphoniaci. Nam breuis ille orbis in uertice, quo cleri pars magna utitur, insolens olim atque inusitatus in Ecclesia fuit, ut docet canon 40  concilii Iu Toletani. Ita Sirmondus ad Sidonium.



CAP. u.

Acolythi. De disciplina acolythorum libros duos edidit Augustinus ualerius, cardinalis et episcopus ueronensis.



CAP. uI.

Subdiaconi. Olim dicti sunt obsequentes, ut infra cap. 77 ex concilio Laodiceno constabit.



CAP. uIII.

De presbyteris. Qui olim presbyteri dicebantur, erant episcoporum quasi assessores; quorum consilio Ecclesiam sibi creditam regebant. Atque hac ratione eos S. Cyprianus suos collegas et fratres passim nuncupat, et S. Augustinus huius ordinis pondus tanti estimauit, ut ipsum pene inuitum et cum lacrymis reluctantem ualerius episcopus ordinauit presbyterum, ut in Augustini uita tradit Possidius, et ipse Augustinus in sua ad ualerium epistola declarat.



CAP. X.

Huius rei gratia. Hoc capite ut et subsequenti ex professo agitur de episcopis. Utriusque capitis textus ex S. Hieronymo est desum  ptus. Idem Hieronymus epist. 50, ad Pammachium: »Episcopi, presbyteri, diaconi, aut uirgines eliguntur, aut uidui, aut certe post sacerdotium in eternum pudici. Primis Ecclesie seculis qui ex coniugio ad sacerdotium asciscebantur, ab uxorum toro separati, non aliter deinceps cum illis quam cum sororibus uersabantur. Sic Paulino Nolano Terasia de coniuge facta est soror, ut in Chronico loquitur Idacius. Idem de placidina Leontii Burdigalensis episcopi scribit Fortunatus. Ceterum primo in ordine clericorum sunt episcopi, in secundo presbyteri, in tertio diaconi, atque ita deinceps. Optatus Mileuitanus, lib. I: »Quid commemorem diacones in tertio, quid presbyteros in secundo sacerdotio constitutos? Ipsi apices et principes omnium episcopi.« Est autem mera fabula, quam de primi et secundi ordinis episcopis nonnulli finxerunt; quasi duo olim, si Deo placet, in singulis cathedris episcopi fuissent.

B. Hieronymi. Is in oppido Stridone  natus, anno Christi 420, etatis 91, pridie Kalendas Octobris decessit, ut Prosper in Chronico ait; sed Baronius nonnisi 78 uel 79 annos ipsi tribuit.



CAP. XII.

Augustini. Is Arbetio et Mauortio Lolliano consulibus , hoc est, anno Christi uulgari 355, in Africa natus est. Decessit autem u Kalendas Septembris, etatis 76, episcopatus 36, conuersionis 43, anno; quo tempore uandali Hipponem tertio iam mense obsidebant, ut Possidius in eius uita narrat.



CAP. XIII.

Gregorii. Pastoralis cure officia S. Gregorius Nazianzenus Grece explicuerat eo libro quem Apologeticum inscripsit. Hunc emulatus S. Gregorius Magnus papa I in sui pontificatus exordio, ad Ioannem Rauenne episcopum scripsit librum de Pastorali Cura, eumque in Hispaniam ad  Leandrum episcopum Hispalensem transmisit. Hunc librum tanti fecit Grecia, ut recens editum Amphilochius patriarcha Alexandrinus in linguam Grecam transfuderit. Eumdem ut studiose legant episcopi, cautum est a Patribus concilii III Turonensis, et Cabilonensis II, anno 813, et Aquisgranensis II, anno 836, celebratorum. Ceterum S. Gregorius anno Christi 590 electus papa, demum anno 604, indictione 7, ad Christum migrauit.



CAP. XIX.

Prosperi. Iam tum uidelicet, hoc est, Ludouici Pii imp. euo, Prospero tribuebantur libri tres de uita contemplatiua, qui inter eius Opera edi solent, eiusque nomine a Gratiano et aliis passim citantur; re autem uera Prosperi non uidentur: primo quia Gennadius, Prosperi Opera recensens, horum librorum non meminit; deinde quia illorum auctor lib. II, cap. 9, de Hilario Arelatensi  sic loquitur, ut etate sua superiorem fuisse significet: denique, ut aliis argumentis  supersedeam, in antiqua Collectione canonum Codicis Andegauensis, S. Pomerio  ut auctori tribuuntur, loco citato, qui apud Prosperum exstat lib. II, cap. 6; et in codice S. Saluatoris uicecomitis, qui nunc est in bibliotheca archiepiscopi Tolosani, eiusdem loci abbatis, auctor his libris ascriptus est Iulianus Pomerius. Et Iuliano Pomerio eosdem prorsus asserit Isidorus de ecclesiasticis Scriptoribus, cap. 12. »Alios quoque, inquit, tres libros edidit de future uite Contemplatione, uel actuali conuersatione, nec non etiam de uitiis et uirtutibus.« Quibus uerbis liquido patet, singulorum huius operis librorum argumenta describi. Ediderat idem Iulianus Pomerius preterea alios libros octo; quorum etiam lemmata ibidem singillatim explicat Isidorus, quorumque testimonio frequenter usus est Iulianus alter, Toletanus antistes, in Prognosticis futuri seculi. Fuit porro Pomerius hic Afer Maurusque patria; sed in Gallia primum  rhetor, postea presbyter et abbas. Floruit Arelate ut ex uita S. Cesarii Arelatensis episcopi et ex Ruricii ad Pomerium epistolis intelligi datur. Sic fere Sirmondus in suis notis ad tomum II Conciliorum Gallie. Ceterum Prosper Aquitanus presbyter, non episcopus , »Eusebii tenorem secutus, ut uictorii uerbis utar, Chronicon egregia breuitate composuit, et a mundi inchoatum exordio ad ualentiniani Augusti uIII et Anthemii consulatum, seu ad annum Christi 455, deduxit;« tertia editione; primam namque editionem Theodosio XIu et Maximo consulibus, hoc est, anno Christi 433, uidetur conclusisse: quando quidem eo anno priorum annorum epochas summasque colligat, quod nonnisi in operum fine fieri consueuit; nisi forte causa aliqua peculiaris intercurrat que hic nulla apparet. Secundam uero editionem Prosper duodecim annis auxisse, et ad ualentiniani uI ac Nonii consulatum, seu ad uulgarem 445 Christi  annum, uidetur produxisse; quo uulgare eius Chronicon, Eusebiano et Hieronymiano subnecti solitum, terminatur. Tertia denique et postrema editio fuit ea que ad ualentiniani Aug. uIII et Anthemii consulatum, id est, ad annum Christi 455, protenditur; quam a Chiffletio, soc. Iesu theologo, cum mss. codicibus collatam nuper Andreas Quercetanus in Bibliotheca ueterum Ecclesie historicorum et chronographorum Lutetie publicauit. De tribus aut quatuor huius seculi Prosperis, Aurelianensi, Regiensi, Chronographo et Tirone, Bucherius in Commentario ad uictorii Canonem, cap. 6, fuse disputat.



CAP. XXXIX.

Ex concilio Niceno. Dionysius cognomento Exiguus, abbas Romanus , concinnauit codicem canonum Ecclesie Romane, et Stephano episcopo Salonitano inscripsit; Moguntie primum anno 1525,  deinde Parisiis 1609, typis editum. Codicis huius exemplar fideliter descriptum Carolo Magno Francorum regi, cum Rome anno 787 esset, Adrianus papa obtulit. Id certo constat ex plurimis que in bibliothecis Gallie uisuntur Collectionis huius exemplaribus; quorum in fronte, uelut oblati muneris dedicatio, prefixa est Adriani ad Carolum epistola, que primis singulorum uersuum litteris hunc titulum reddit: Domino excell. filio Carolo regi Adrianus papa. Exstat ea typis edita apud Sirmondum tom. II Conciliorum Gallie. Collectionis istius Dionysiane Magna apud Francos exinde fuit auctoritas, ut patet ex capite 39 huius Institutionis canonicorum, et aliis pluribus subsequentibus.



CAP. LXIu.

Diaconi septem. Sic et septem fuisse iam olim urbis Rome diaconos cardinales constat ex antiquis canonibus.



CAP. LXXX.

Agape. Communia erant Christianorum conuiuia, sic dicta quod caritatis mutue causa  essent instituta. Tertullianus, lib. aduersus gentes: »Cena nostra de nomine rationem suam ostendit; uocatur Agape, id quod Dilectio penes Grecos est.« Sed piam hanc consuetudinem lapsu temporis abusus, luxus et ebrietas, corruperunt: ideoque merito abrogate fuerunt, et a SS. Ambrosio, Augustino aliisque Patribus reprehense. Baronium ad annum 377 et 391, consule.



CAP. LXXXIII.

Thymetici. Proprie sunt dicti ludiones, qui in orchestra modo uersus histriones, modo uersus populum, saltitabant, histrionibus interim in scena abditis.



CAP. CuIII.

Clerici siue in domibus suis, siue in congregatione uiuentes. Notet hic lector a Prospero Aquitano, seu potius a Iuliano Pomerio, disertam fieri mentionem duplicis classis clericorum, hoc est, clericorum in domibus suis priuatim, et aliorum in communi seu congregatione uiuentium. Sic et Gerundense apud Hispanos concilium, circa annum  517 celebratum, canonem edidit pro clericis qui domus familias habebant. Ex eiusdem Prosperi seu Pomerii uerbis, superiore capite recitatis, colligi datur, ex clero multos sibi retinuisse rerum suarum proprietatem ac dispositionem. uerba sunt ista: »Quod si aliquid de fructibus suis ecclesie, uelut pro ipsa expensa sua, contulerint,« etc. Sic hodie faciunt Patres Oratorii, in Italia, Gallia, Belgia et alibi. Similem uite rationem fuisse clericis Hispanie, concilium IX Toletanum, anno 655 celebratum, cap. 4 testatur. uideatur et caput proxime subsequens.

Monasterium clericorum. S. Augustino monasterium clericorum est congregatio clericorum, instar monachorum in communi uiuentium. Sic passim loquuntur uetustioris et medii eui Scriptores, Baldericus Nouiomensis ac Tornacensis episcopus  in chronico Cameracensi, lib. II, et alibi passim, Cameracense et Atrebatense cathedralia canonicorum collegia nuncupat monasteria  canonicorum S. Marie: quas tamen ecclesias constat iam inde a primis initiis fuisse clericorum seu canonicorum, non monachorum. Sic idem Baldericus, sub finem libri II monasterium canonicorum S. Rumoldi apud Mastinas, et monasterium canonicorum a uiro Dei Guntmaro structum memorat; que sunt hodie canonicorum illustria collegia Mechliniense et Liranum in Brabantia.

Carraria. Hoc est lapidicina. Apud Francos, Gallo-Belgas, Hispanos et alias nationes, carrarie, uulgo carrières, dicuntur fosse seu crypte subterranee, ex quibus lapides aut marmora eruuntur. Porro ut apud ueteres Lunense marmor, sic hodie in pretio est Carrariense, ab oppido uicino sic dictum, in cuius uicinia e uisceribus terre extrahitur.

Nemo det lineam aut byrrhum. Ex his uerbis colligitur S. Augustinum eiusque clericos ueste linea et byrrho seu birro, non tamen pretioso, usos fuisse. Byrrhos Lipsius in suo Amphitheatro, reponit inter  pileos, referens illud uopisci de imp. Carino, donati ab Atrebaticis Byrrhi petiti, donati Byrrhi Canusini. A birro birretum, pileum clericalem quadratum, Molanus libro de Canonicis deriuat. Alciatus libro I Pretermiss. byrrhum interpretatur Sagum, et uestem qua supra alias induimur. Cui Baronius accedit, qui lacernum byrrhum in concilio Gangrensi memoratum explicat byrrhum per modum lacerni seu lacerne compositum. Ceterum ut in Africa, sic et in Gallia et alibi byrrhos rigentes reprehendit.

Explicit. Hic finit pars prior Institutionis seu Regule canonicorum, ex SS. Patrum scriptis et ueterum conciliorum decretis, a Patribus concilii Aquisgranensis anno Christi 816 concinnate. Pars subsequens seu posterior fere tota ab eiusdem concilii Patribus fuit dictata.



CAP. CXu.

Canonicis liceat linum induere, carnibus uesci, etc. Ex his uerbis clarissime conuincitur, istam formam institutionis ab Aquisgranensis concilii  Patribus non fuisse scriptam seu datam canonicis regularibus Augustinianis , sed nostri ordinis canonicis, quos ut pote seculi hominibus immixtos uulgus seculares uocat.

Carnibus uesci monachis inhibitum est. In Orientali Ecclesia monachis Basilianis, et in Occidentali monachis Benedictinis, ex primeuo instituto esus carnium uetitus fuit. Hos postea emulati fuerunt canonici regulares Premonstratenses, uallis-Scholares et alii uotis solemnibus, instar monachorum, astricti.

Dormitoria. Refectoria. Hec et alia id genus loca publica, quibus nostri ordinis canonici olim usi fuerunt, hodieque exstant et cum admiratione monstrantur Colonie Agrippine, Tornaci, Leodici, Brugis, Insulis et alibi.



CAP. CXXIu.

Quotidie ad collationem ueniant. Hoc est ad capitulum discipline, ut concilium Coloniense, anno 1536 habitum, p. III, c. 14, interpretatur:  »Capitula, inquit, discipline multo maiore diligentia obseruentur atque hactenus. Id ita fiet, si non tam profane quam res sacre in his tractentur; si de moribus inquiratur, si uita expendatur singulorum; et quod olim SS. Patres fecisse dignoscuntur, ex temporali oratione interdum commonerentur fratres: et in primis ad sacras litteras capessendas instigarentur, atque ut in his optimas horas collocarent, incitarentur.« Huc spectat et constitutio concilii itidem Coloniensis, anno 1260 celebrati: »Decanus et fratres canonici ingrediantur domum capituli, et ante omnem tractatum discipline, uel etiam prebende tabule capitularis , lecturam audiant diligenter: nec non alia lectio de regula et uita clericorum legatur.« Istis decretis longe uetustiora sunt ea que Isidorus in Regula monachorum, et lib. II, cap. 15, de Officiis ecclesiasticis, memorat: »Ad audiendum, inquit, in collatione Patrem, tribus in hebdomada uicibus, fratres  post celebrationem tertie, dato signo ad collectam conueniant; audiant docentem seniorem, instruentem cunctos salutaribus preceptis; audiant Patrem studio summo et silentio; intentionem animorum suorum suspiriis et gemitibus demonstrantes. Ipsa quoque collatio erit uel pro corrigendis instruendisque moribus, uel pro reliquis causis ad utilitatem cenobii pertinentibus. Quod si talia desunt, pro consuetudine tamen discipline, nequaquam erit omittenda collatio, sed in prefinitis diebus, cunctis pariter congregatis, precepta Patrum regularia recensenda sunt; ut qui necdum didicerunt, percipiant quod sequantur; qui uero didicerunt, frequenti memoria admoniti, sollicite custodiant quod nouerunt. Sedentes autem omnes in collatione tacebunt.« Hactenus ex Isidoro.



CAP. CXXu.

Ut canonici cucullas monachorum non induant. Cucullus seu cuculla proprie est operimentum capitis, forma pyramidali, simile papyraceis  illis uasculis quibus pigmentarii suas merces inclusas diuendunt. De quibus lepide Martialis ad suum libellum:

Festina tibi uindicem parare,
Ne nigram cito raptus in culinam
Cordyllas madido tegas papyro
uel thuris papauerisque sis cucullus
Cucullum proprie nunc gerunt Capucini: quod capitis tegumentum Itali nunc capucium seu capuccium nuncupant: unde et Capucinis nomen apud uulgus est natum. Cassianus Instit. lib. II, cap. 4, legatur.



CAP. CXXuI.

Horam tertiam, sextam. De horarum canonicarum antiquitate multi scripserunt: ad quos lectorem remitto. Legi insuper poterunt Bartholomei Gauanti Thesaurus sacrorum rituum et Anacleti Sicci ecclesiastica Hymnodia.

Missarum solemnia. Missa sacrificium Christianorum, sic dicta est, non a uoce Hebrea nec a missa, id est, dimissa multitudine, sed a missa hostia,  hoc est, delata in conspectum, uel ad altare celeste. Mittit enim Ecclesia Christum in hoc mysterio, uelut legatum et deprecatorem ad Patrem, ac offert ei atque ostendit hoc tantum Filii beneficium; per id eum placare studet; orat eum pro uiuis et mortuis; non mactat iterum, non crucifigit ut blasphemi calumniantur; et ualet hoc ex opere operato, ut loquuntur in scholis theologicis, id est, ex institutione diuina, non ex opere operantis.



CAP. CXXXIu.

Si quis frater. Habemus hic modum correptionis capitularis olim inter canonicos usitate.



CAP. CXXXu.

Pueri et adolescentes. Lector notet in claustris canonicorum et palatiis episcoporum celeberrimas olim scholas seu gymnasia litteraria exstitisse. Carolus Magnus cum anno 804 Osnaburgensem in Westphalia episcopatum fundaret, in eodem loco Grecas et Latinas scholas in perpetuum manere ordinauit; ne unquam clerici utriusque lingue  gnari deessent. De episcopis et aliis uiris illustribus qui ex Norgeri Leodicensis episcopi schola prodierunt, item de Eraclio, eiusdem urbis episcopo, eximio scholarum promotore, consuli poterit Anselmus in Historia Leodicensi. De Lietberto scholarum Cameraci rectore, post illius urbis episcopo, Baldericus in Chronico Cameracensi lib. III, cap. 61, tractat.



CAP. CXXXuII.

Cantorum schola. Officio diuino recte cantum admisceri, ex concilii Iu Toletani et aliorum decretis constat. De cantorum schola Onuphrius Panuinius Platine continuator, hec tradit: »Schola cantorum communibus sumptibus uiuebat habebatque magne in urbe existimationis et dignitatis prefectum, qui primicerius, alias prior schole cantorum uocabatur: cuius opera optimi iuuenes selecti, in cantu, lectione sacrorum librorum et optimis moribus instituebantur. Hinc origo primiceriorum per alias orbis ecclesias cathedrales manauit: de quorum officio et dignitate distinctione 25  fit mentio. Hanc scholam eam esse opinor cuius initium sic describit Anastasius Bibliothecarius in uita Hilarii pape: »Hic constituit in urbe ministrales, id est clericos, qui circumirent constitutas stationes, id est, ministrando sacris et psallendo.« Ioannes tamen diaconus, lib. II de uita S. Gregorii I pape, scribit S. Gregorium ipsam hanc scholam constituisse; quod potius de eius quadam reformatione seu restitutione esse intelligendum opinor, quam de prima institutione.« Hactenus ex Onuphrio. Iuxta mores nostrorum temporum cantoris dignitas inter primarias in ecclesiis cathedralibus et collegiatis computatur. Molanum consule lib. de Canonicis.



CAP. CXL.

Cellararius. Aliis cellarius. Iuxta grammaticos uocabulum istud est late significationis. Cella enim dicitur omnis locus in quo aliquid reconditur, ut est cella uinaria, cereuisiaria, farinaria, pomaria et similium rerum. Cellararius autem hic dicitur procurator et custos annone, et qui rebus  esculentis et poculentis preerat. Monachi hodie economum domus procuratorem aut dispensatorem uocant. Plautus promum et condum appellat. Tornaci hodieque duo sunt magistri cellarii.

Eum qui hospitale pauperum. Is hospitalarius uocatur, et habebat curam domus hospitalarie, ad usum pauperum exstructe. Quales domus hodieque multis in locis iuxta canonicorum templa uisuntur, ut ad S. Seruatium in urhe Traiectensi ad Mosam, Tornaci et alibi in Belgio. Sic et Antuerpie olim hospitalaria domus stetit iuxta basilicam Marianam; inde postea ad extremam urbis regionem translata.



CAP. CXLIu.

Oportet claustra canonicorum. Mansiones canonicorum olim circumquaque muris ac portis clausa fuerunt; unde et claustra hodieque nuncupantur; etsi nunc die noctuque cuique sint peruia. Plerisque tamen in locis supersunt ueteris clausure uestigia, ut et quibusdam locis porte nunc quoque de nocte clauduntur. Quo nomine laudandos  censeo canonicos Insulenses in Flandria, et canonicas nobiles Melbodienses in Hannonia ad Sabim fluuium.

Ut signum datum fuerit. Seuientibus persecutionibus, olim conuocabantur fideles ad ecclesiam per cursorem: et erat plerumque subdiaconus, aut lector, aut acolythus. Ecclesie pace reddita, putatur cepisse usus tintinnabulorum; quibus et gentiles ad thermas et operas conuocari solitos. Martialis epigram. 128 subindicat:

Redde pilam, sonat es thermarum.
Polydorus uirgilius, lib. uI, cap. 12, de inuentoribus rerum, ad tempora Sabiniani pape id refert: »Quod, inquit, tintinnabulorum sono populus inuitatur ad sacra, statis diebus, Sabiniani, qui Gregorio successit, hoc decretum.« Sane paulo post euum Sabiniani, communem fuisse in Occidente usum eris campani seu campanarum, Baronius in Gestis anni  616 probat. Beda libro Iu, cap. 23, Hist. Anglorum: »Campane sono ad orationes excitari uel conuocari solebant, cum quis eorum de seculo fuisset euocatus.« Walafridus Strabo de eisdem scribens, »uaforum, inquit, de quibus sermo est, usum primo apud Italos affirmant inuentum, unde a Campania, Italie prouincia, eadem uasa maiora quidem campane dicuntur; minora uero que et a sono tintinnabula dicuntur, nolas appellant, a Nola eiusdem Campanie ciuitate, ubi eadem uasa sunt commentata.« Tintinnabulorum certe usus longe antiquissimus est, ut pote iam inde a Moysis temporibus notus; ut ex cap. XXIII Exodi et lib. III Iosephi de Antiquitatibus Iudaicis colligi datur. Ceterum ex Occidente in Orientem signa erea circa an. Christi 815, transmigrasse putantur: cum Ursus Patriciatus, dux uenetus, Micheli imp. Grece plures campanas dono misit, ut rerum ueneticarum Scriptores narrant.

Signi porro, ad ecclesiam conuocantis, apud ueteres  frequens est mentio. Gregorius Turonensis in uitis Patrum a se conscriptis; in Gregorio Lingonensi episcopo: »Commoto signo, sanctus Dei, sicut reliqui, nouus ad officium Dominicum consurgebat.« Idem in Nicetio ep. Lugdunensi: »Quod presbyter audiens, iussit signum ad uigilias commoueri.« Idem, lib. II, cap. 23, Hist. Francorum: »Signum ad matutinas.« Eginhardus de Translatione S. Marcellini et Petri, lib. III, cap. 15: »Turricula, que signa basilice continebat, ab eis conspici potuisset.« Capitularia, lib. uI, tit. 168, »ut sacerdotes signa tangant horis canonicis.« In Ordine Dunstani Dorobernensis in Anglia archiepiscopi; »Benedictio ad signum ecclesie, id est, tintinnum.« A signo Gallis sein, et inde toc-sein. Signa autem primis seculis non erea, sed lignea erant. Id constat ex libro Miraculorum Anastasii martyris, qui in uII synodo, actione 4, recitatur: »Ligna sacra pulsantes, inuicem obuiam facti sunt.« Lignea quidem  monachorum plerumque erant: qualibus etiamnum utimur tribus ultimis diebus maioris hebdomade, in Quadragesima. Alicubi tamen in monasteriis singulorum fores malleo pulsabantur. Plura de his qui uolet, Baronium anno 58 consulat.

Diuersarum artium erudiantur disciplinis. In claustris canonicorum olim omnis generis discipline iuuentuti tradebantur: nec Latine solum, sed et Grece littere explicabantur.



LIBER SECUNDUS. De institutione sanctimonialium.

Eas hodie canonicas seu canonissas uocamus, ut Clemens Reynerus, libro supra a nobis citato, censet. Lector porro notet, in hac forma Institutionis canonice nullam fieri mentionem Regule a S. Augustino feminis date; adeoque hanc institutionem a Patribus Aquisgranensibus non esse scriptam sanctimonialibus Augustinianis.



CAP. u.

S. Cesarii episcopi. Arelatensis, qui preter Regulam ad monachos scripsit alteram ad sanctimoniales;  ex qua istud caput est desumptum. Regule huius meminit S. Radegundis, abbatissa Pictauiensis, in epistola ad episcopos anno 567 in Turonensi II concilio congregatos: »Congregationi per me, Christo prestante, collecte Regulam sub qua S. Cesaria deguit, quam sollicitudo B. Cesarii antistitis Arelatensis ex institutione SS. Patrum conuenienter collegit, asciui.«



CAP. uI.

S. Athanasii. Alexandrini in Aegypto episcopi. Sunt qui scribunt ipsum Gratiano II et Probo consulibus, hoc est, anno Christi 371, obiisse. Sed anno 373 ipsum adhuc superstitem fuisse constat ex Proterii patriarche Alexandrini ad Leonem I papam epistola, quam Ioannes Bucherius in Commentario ad uictorii canonem paschalem, cap. 2, edidit.



CAP. X.

Nobiles genere. Hinc liquet iam inde a Ludouici Pii temporibus uirgines genere nobiles,  pre ceteris sese sanctimonialibus canonice uiuentibus aggregasse.



CAP. XX.

In earum claustris. Ut canonici, sic et sanctimoniales canonice uiuentes sua olim claustra circumquaque muris septa, itemque dormitoria ac refectoria communia habuerunt: quorum uestigia plerisque in locis etiamnum supersunt. Huic discipline in usum reuocande, excellentissima heroina D. Margarita de Lalain, comitissa de Berlaimont, annis superioribus illustre nobilium uirginum canonicarum, sub Regula S. Augustini militantium, cenobium, in urbe Bruxellensi, de suo a fundamentis excitauit ac dotauit, Urbano uIII pontifice maximo approbante.



CAP. XXII.

Puelle que in monasterio erudiuntur. Lector obseruet, in claustris sanctimonialium canonice uiuentium scholas etiam puellarum uiguisse. Quod pium institutum cum laude emulantur canonice nobiles Bruxellis, quas a comitissa Berlaimontia  fundatas iam dixi.



CAP. XXIu.

Quales sint preposite constituende. Niuellis, Melbodii, Thore et alibi hodieque inter canonicas prima post abbatialem est dignitas prepositure.



CAP. XXuII.

Presbyteris extra monasterium puellarum. Niuellis, Montibus Hannonie et alibi passim  sunt collegia canonicorum, qui in sanctimonialium canonice uiuentium templis missarum solemnia ex ordine celebrant; et habent ii insuper sua propria ac peculiaria templa, in quibus horas canonicas cantant, et alia sacra munia obeunt.

Epistola Ludouici Pii. Institutionum seu Regularum, canonicis et sanctimonialibus canonice uiuentibus, a Patribus concilii Aquisgranensis, anno 816 prescriptarum, exemplaria in singulas prouincias, cum Ludouici Pii imp. epistola, ad uniuscuiusque prouincie metropolitanum, ut omnibus innotescerent, missa fuerunt Hinc epistolarum que in manuscriptis codicibus occurrunt, tituli sunt diuersi. In exemplari, quo Iacobus Sirmondus in editione Conciliorum Gallie usus est, nomen habetur Sicarii archiepiscopi Burdegalensis, quia in Aquitaniam secundam a Ludouico Pio missum fuit. In Antissiodorensi codice nomen est Magni Senonensis archiepiscopi: que urbs caput est illius prouincie.  In codice Nicolai Fabri Parisiensis  nomen habetur Arnonis archiepiscopi Salisburgensis. Omnes porro epistole eiusdem sunt argumenti, tametsi quedam, prout res poscebat, in singulis sint diuersa.





SYMPHOSII AMALARII METENSIS PRESBYTERI ET CHOREPISCOPI DE ECCLESIASTICIS OFFICIIS LIBRI QUATUOR [a 2Kb] AD LUDOuICUM PIUM IMPERATOREM.




AMALARII PRAEFATIO.


 Gloriosissime imperator, et magnificentissime ac centies inuictissime, a Deo coronate, necnon et conseruate atque conseruande? Seruus ego uester, quamuis minimus omnium, afficiebar olim desiderio, ut scirem rationem aliquam de ordine nostre misse, quam consueto more celebramus, et amplius ex diuersitate que solet fieri in ea, hoc est, quod aliquoties una epistola legitur, aliquoties due et cetera talia, simulque de ceteris officiis. Preterita proxima estate uidebatur mihi quasi in crypta posito fenestratim lucis scintillas radiare usque ad nostram paruitatem de re quam  desiderabam longa esurie auidus, non frenum passus sum timoris alicuius magistri, sed illico meo gratias agens Deo, scripsi quod sensi. Deinde tractare cepi cui sapientum porrigerem ea que scripsi, ut eius auctoritate statuerentur ea que ordinate sunt scripta, seu corrigerentur que inordinate. uenit in mentem inter omnes spiritales mentes in hoc seculo degentes, uestram potissimum pollere, cui inest caritas sine liuore, sapientia sine preiudicio scientie que inflat, humilitas cum pietate, que nulli rectitudini resistit, que uos quotidie exaltat  ante Dominum, et eos qui uestigia uestra intuentur sequendo ab infimis et caducis ad sublimia et sempiterna erigit. Quapropter arbitratus sum posse meam paruitatem aditum reperire ad uestram excellentissimam presentiam. Insuper me etiam cognoui debitorem uestri seruitii, quamuis absens degerem, et non uacuum redire ad uestram gloriosissimam et piissimam presentiam debere, dicente Domino in lege: Non apparebis in conspectu meo uacuus . Et iterum in Euangelio: Reddite que sunt Cesaris, Cesari . Presumpsi propter nimiam humilitatem uestram, de qua diximus, uestre excellentissime potestati ea offerre, presertim cum sciamus uos rectorem esse totius Christiane religionis, quantum ad homines pertinet. Ardor  mihi inerat ut scirem quid priores auctores haberent in corde, qui nostra officia statuerunt. Sed quia hoc difficillimum mihi est affirmare, ut identidem scripsissem quod illi meditabantur, unum tamen suffugium mihi est, si ea que scripsi uidebuntur uestre pietati a uia caritatis non excedere. Ex libro Augustini de Doctrina Christiana defendar ab illis qui me uoluerint carpere, quasi periculose scripsissem, eo quod mentes auctorum officii nostri non presentes haberem. Dicit memoratus doctor in libro memorato primo: »Quisquis uero talem inde sententiam dixerit, que huic edificande caritati sit utilis, nec tamen hoc dixerit, quod ille quem legit eo loco sensisse probabitur, non perniciose fallitur,  nec omnino mentitur. Inest quippe in mentiente uoluntas falsa dicendi.« Et paulo post: »Sed quisquis in scripturis aliud sentit quam ille qui scripsit, illis non mentientibus, fallitur.« Sed tamen, ut dicere ceperam, si ea sententia fallitur que edificet caritatem, que finis precepti est, ita fallitur ac si quisquam errore deserens uiam, eo tamen per agrum pergat quo etiam uia illa perducit: corrigendus est tamen, et quam sit utilius uiam non deserere demonstrandum est, ne consuetudine deuiandi etiam in transuersum aut peruersum ire cogatur. Notandum est etiam, ne uideretur paruitas mea quasi furtum interpolare meis uerbis sanctorum dicta Patrum, interposui in fine eorum et principio signum crucis +. Diuo Hludouico uita. Nouo Dauid  perennitas. Da principi, Domine, uitam. Ipsi nouo Salomoni felicitas. Pax mundi uos estis. Pio principio prosperitas. Domine, uitam ipsi concede. uestra fides uos seruet. Christus quem uos honoratis, ipse uos seruet. Potestatem uestram Deus conseruet. Deus pacificet regnum uestrum. Iudith orthodoxe, nobilissime atque prudentissime Auguste salus per multos annos. Lumina pacis, Domine, serua. Lumina mundi, Domine, serua. uita uestra tutela omnium est. uestra fides Ecclesiarum est gloria. Piissimos dominos nostros imperiales natos Hlotharium gloriosissimum coronatum et fratres eius Christus conseruet. Ex proauis orthodoxos, Domine, serua. Custodes fidei, Domine, serua.



PRAEFATIO ALTERA Ex Auctoris sententia ad initium huius operis ponenda.


 Postquam scripsi libellum qui a paruitate mea uocatur de ecclesiastico Officio, ueni Romam, interrogauique ministros ecclesie Sancti Petri, quot orationes soliti essent celebrare ante epistolam misse per dies festos, in quibus duas solemnitates celebramus, sicuti est in Natiuitate Domini ad missam secundam de nocte, in qua continetur duplex officium in Sacramentario, id est, unum de eadem Natiuitate Domini, et alterum de sancta Anastasia; et in Dominicis diebus in quibus frequenter recolimus solemnitates plurimorum sanctorum. Responsum est mihi, Unam tantum. Hoc sciscitato, quia uidi apud plerosque diuerso modo eumdem ordinem agere, id est aliquos tres orationes, aliquos duas, iuxta affectum uniuscuiusque animi, non me piguit  scribere inquisitum meum super hac re a Romanis, et in fronte ponere memorati libelli meorum deuotorum ad notitiam: necnon etiam et iterare quod ex scripto S. Ambrosii et S. Augustini didici de ordine orationum in Missa et in aliis officiis, secuti sunt enim ordinem beati Pauli apostoli ad Timotheum. Insuper etiam que mihi uisa sunt rationi eiusdem ordinis congruere iuxta capacitatem ingenioli mei. Sanctus Ambrosius  per subiectum ordinem numerat memoratas orationes: orationes, obsecrationes, postulationes, gratiarum actiones. Orationi supponit, quando bona nobis postulamus; obsecrationi, quando absolutionem a malis; postulationi, pugnam contra omnia aduersa. Et prescribit sepe nos debere hoc facere quando in unum conuenimus. Sanctus Augustinus ita: Precationes, orationes, interpellationes, siue, ut uestri codices habent, postulationes, gratiarum actiones. Et dicit: Quas omnis, siue pene omnis frequentat Ecclesia in solemnitate sacramentorum. Precatio est omnis oratio ante illud quod agitur in Dominica mensa. Oratio est quidquid postea agitur usque ad communionem. Interpellatio, siue postulatio est, quando populus benedicitur. Gratiarum actio omnia  concludit. Ubi sanctus Augustinus dicit precationes, nostri codices habent, obsecrationes. Obsecrationi, ut dictum est, supposita est postulatio a S. Ambrosio pro absolutione peccatorum. Cetera uno modo nominamus, ut prelibatum est de S. Augustino eamdemque uim obtinent quia [quam] S. Ambrosius supposuit eis, et in celebratione sacramentorum et in ceteris officiis. In omnibus que scribo, suspendor uirorum sanctorum atque piorum Patrum iudicio:  interim dico que sentio. Que aguntur in celebratione misse, in sacramento Dominice passionis aguntur, ut ipse precepit, dicens: Hec quotiescunque feceritis, in mei memoriam facietis. Idcirco presbyter immolans panem, et uinum et aquam in sacramento, est Christi panis, uinum et aqua in sacramento carnis Christi et eius sanguinis. Sacramenta debent habere similitudinem aliquam earum rerum quarum sacramenta sunt. Quapropter, similis sit sacerdos Christo, sicut panis et liquor similia sunt corpori Christi. Sic est immolatio sacerdotis in altari quodammodo ut Christi immolatio in cruce. Ut similis est homo Christi resurrectioni aliquo modo, manducat carnem, et bibit sanguinem eius. Christus resurrexit a mortuis, et iam non moritur?  Per corpus Christi quod manducat homo digne, anima resurrectione accepta per baptismum, siue per penitentiam, uiuit, usque dum adimpleatur plena resurrectio in octauo die. Qua de re quando in extremo uite est homo, ut separetur corpus et anima, sumit anima uiaticum sibi corpus Christi, ut propter illud corpus in spe homo uiuat, usque dum recipiat corpus in resurrectione, quod uiuificabat per se, id est, per suam administrationem. Quandiu hic uixit anima, uiuebat propter corpus Christi, et proprium corpus propter animam: Christus antequam pateretur, sepe orauit solus, et pernoctabat in oratione. Pro nobis, non pro se, orabat.

Omne genus humanum subditum erat diabolo: pro hac absolutione descendit de celo, et susceptam  dispensationem exercuit. Sacerdos enim presens instar eius orationis, orationem facit pro absolutione peccatorum antequam transeat ad immolationem. Multa uulnera uno medicamine frequenter sanantur: ita et una oratione sacerdotis creduntur multa peccata posse absolui eorum qui obsequuntur. Dicta sint ista de immolatione sacerdotis: dicamus de ordine orationum, quem pretermisimus. Principium habuit idem ordo de missa in nocte Natiuitatis Domini, ubi duplex oratio est: una de Natiuitate Domini, et altera de sancta Anastasia. Ubi reliquie sunt sancte Anastasie, uel ubi corpus eius est, dicantur orationes de sancta Anastasia iuxta Romanum morem; ubi hoc non reperitur, dicantur de incarnatione Domini. Quando in Dominica die  fuerit aliqua festiuitas sanctorum, sufficere potest illa oratio in qua precatur adesse cum oratione sacerdotis intercessio sancti illius cuius festiuitas celebratur, ad id quod intenditur, id est, ad memoriam immolationis Christi, precipue cum oratio que in Dominica die statuta est, soleat currere per dies sequentis hebdomade. Iuuat multos, quando tempus uacat lectionis et psalmodie, atque ceterarum orationum, seorsum sacramenta celebrare de Dominicis diebus, et seorsum de festiuitatibus sanctorum: simili modo in ceteris diebus, quando festiuitas ad plurimorum sanctorum duas aut tres missas. Huic ordini congruit Sacramentarium, et Cantorius, in quibus inueniuntur sepe duo officia  sanctorum in uno die: nec non et Domini preceptum dicit: Hec quotiescunque feceritis, in mei memoriam facietis. In ceteris orationibus misse pro diuersis necessitatibus inscribunt sicut sunt. In tempore belli, et pro iter agentibus, ac pro diuersis benedictionibus, ubi non satis est homini oratio communis sine pane et liquore, quid aliud agit sacerdos quam ut Christum quodammodo contendat recordari, qui nunquam obliuiscitur, magni pretii sanguinis sui, et iuxta magnitudinem pretii, maximum adiutorium eius precari? Tamen si quis uoluerit diligenter attendere ea que ibi precantur, reperiet in sequentibus orationibus misse. Si propriis conscientiis uoluerit intercedere, habet deuotus homo locum ubi pro eis roget. Post saluationem  sacerdotis, euangelio lecto, quando sacerdos dicit, Oremus, et dein transit ad accipiendas oblationes, congruenter potest multitudo populi pro propriis conscientiis intercedere, antequam transeat ad gratias agendas in Prefatione: sacerdos propriis, quando post acceptas oblationes primo transit ad altare. Cantores in eo loco, ubi sacerdos componit hostiam in altari, et facit eam transire per suam secretam orationem ad nomen hostie, siue muneris, doniue, uel sacrificii, seu oblationis. Si pro coniunctione sanctorum angelorum, habet in Prefatione: Cum quibus et nostras uoces ut admitti iubeas deprecamur. Si pro pace certat intercedere, habet in Canone: Que tibi offerimus pro Ecclesia sancta catholica, quam pacificare. Si pro unitate Ecclesie,  habet ibi: adunare. Si pro custodia sui, habet ibi: custodire. Si pro directione gressuum mentis siue corporis habet ibi: Regere digneris toto orbe terrarum. Ecce hic oratum est pro uniuersali Ecclesia. Si uoluerit pro singulis amicis intercedere, habet ibi: Memento, Domine, famulorum famularumque tuarum; nominet ibi quoscunque ei et quas placuerit singulasue necessitates: dein recordetur eorum qui circumstant et presens sacrificium offerunt. Si quis uoluerit pro sua defensione clamare, habet ibi: Communicantes et memoriam uenerantes multorum sanctorum, quorum meritis precibusque concedas, ut in omnibus protectionis tue muniamur auxilio. Ecce hic oratum est pro ipsis sacerdotibus. Si uoluerit pro pace clamare totius temporis uite  sue, habet ibi in uerbis que addidit S. Gregorius: Diesque nostros in tua pace disponas, et dein ab eterna damnatione eripi, atque iubeas in electorum tuorum grege numerari. Ecce hic oratum est pro eterna uita. Iuxta dicta S. Ambrosii, in hac oratione bona nobis necessaria postulamus. In oratione quam dicit sacerdos post communionem, dicit sanctus Augustinus benedicere sacerdotem populum, et transire populum ad manus sacerdotis. Hec consuetudo non obseruatur apud nos usquequaque, nisi sit forte id transire populum ad manus sacerdotis, quod est, accipere ab eo sacramenta corporis Domini, quod pene omnis Romana Ecclesia et Orientalis per omnes solemnes dies agit; et id sit benedici, quod comeditur  cibus Dominicus. Sic enim canitur in Canone: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur. Intendat diligens auditor, pro quibus sonent orationes quas sacerdos dicit post communionem, reperiet nempe eas sonare pro his qui refecti sunt pane celesti. Iuxta ordinem orationum et expositionem memoratorum Patrum, precatum est in prima oratione misse pro absolutione peccatorum: super mensam uero, postulantur bona nobis instar orationis et hymni euangelici, quem Christus cecinit secundum Ioannem, commendando discipulos suos Patri ante passionem suam. In ista nouissima benedicitur populus. Quid uult ista benedictio? Pugnare  uult utique contra diabolum et eius insidias. Idipsum meminit sanctus Ambrosius in tertio ordine, ubi postulatio est. Iuxta Augustinum, quartus ordo orationum gratiarum actione omnia concludit, hoc est, quando populus respondet, Deo gratias. Que si quis digna duxerit ad legendum, latius ea reperiet scripta in sequenti uolumine. Hic notandum est quod in diebus Quadragesime, quando populus hora nona conuenit ad ecclesiam, celebretur apud nostros benedictio super populum, et populus se humiliet prostratus ad orationem iuxta dicta S. Augustini. Et potest uideri ab aliquibus duplex oratio in tertio ordine orationum: que duplicitas, si diligenter consideretur, non reperietur quasi duplicatio,  sed quasi simplicitas ad unam rem pertinens, id est benedictionem, que tamen pro diuersitate populi necessario duplicatur. Non enim omnis multitudo currit ad sacrificium per continuos dies, qui ad ecclesiam conueniunt ; qui non communicant, ut non sint extorres a benedictione, super eos benedictio sacerdotis transit, que non tangit sacramenta corporis et sanguinis Domini: qui uero communicant, benedicuntur ipsa communione; et pro eis oratur in priore oratione post communionem, ut tanto sacramento congruenter sint concordes. Hec in eis sunt, que a Romana sede accepi de his que hic inserere uolo, quamuis iam latius explanata sint in sequenti uolumine. Prima salutatio ad populum,  Pax uobis pronuntiatur: non, Pax uobiscum. Quando uersus de Alleluia canitur, exuit se planeta diaconus, stolamque post tergum ducit subtus dextram alam una cum planeta, et parat se ad ministrandum, ac in eo habitu perseuerat usque dum Apostolicus recesserit de altari. Post euangelium non offerunt incensum super altare. Calix inuolutus sudario porrigitur ad altare, quod sudarium ponitur in cornu altaris. Calix in latere oblate in altari componitur, non post tergum. Litanie ita celebrantur in uigiliis Pasche, ut noster mos olim obtinuit, id est, post baptismum per septenarium, et quinarium, et ternarium numerum.



CONTINENTIA CAUSAE SECUTURAE SCRIPTIONIS.


 Ubi sanctus Augustinus exponit euangelicum illud: Omnia ergo quecunque uultis ut faciant uobis homines, et uos facite illis, uoluntatem separat a cupiditate, uoluntatem ponit in bono, cupiditatem in malo. Non enim conuenit ut quodcunque uult malus sibi fieri, hoc possit, ex auctoritate euangelica presentis loci, in alium libere perpetrare. uerbi gratia, ut si ego ganeo cupio inebriari, aut nimis saturari ab alio, non oportet ut id libere in ceteris agam; sed quodcunque mihi boni cupio, id in ceteris debeo satagere. uoluntas quasi quidam stipes est, que a Domino menti datur, cui inherent quasi quidam ramusculi, appetitus: quibus coniungitur res ab auctore omnium rerum, in qua aliquid operetur uoluntas, cui si adsit ratio, aberit error. Ratio  dirigit radios appetitus ad uerum solem Domini, ut sua luce perspicue et ueraciter sciat quid uel quale sit quod appetit. Unde qui supra: Nemo enim uult, quod omnino quid uel quale sit, nescit. Qui claro lumine pollent et sanis oculis, his proponitur subtilissima res et dignissima; qui aliquo neuo peccatorum fuscantur, his grossior et manifestior a  moderatore equissimo Deo. Unde Apostolus: Unicuique, inquit, datur manifestatio spiritus ad utilitatem. Stomachus est qui diuersos cibos recipit, de quibus solet ructus fieri ad superiora: similiter quidam uenter est mentis, qui recipit cogitationes. Si his defuerit res, non habent unde ructum faciant. Mihi peccatori grossa res data est potius ad indagandum quam exponendum, id est, de officio quod continetur in Sacramentario et Antiphonario, que pene omnibus rusticis nota est. Fiducialiter agam coram Deo, qui uult, ut unusquisque deuote in suis datis ministret pro premio eterno. Humilis humilia de se sentiens premium exspectat humilitatis. Qui aurum argentumque et cetera magna dona in domo Dei suscipit, non despicit pilos caprarum. Ardor  mihi inest trite uie et abolite propter antiquitatem, ut sciam quid habeat in medulla res memorata, id est, quid in corde esset primorum dictatorum officii nostri, et quem fructum pariat. Itaque mihi prima inquisitio est de Septuagesima, cuius finis constat in primo mense.



LIBER PRIMUS.



CAPUT PRIMUM. De Septuagesima.


Septuagesima computatur, secundum titulationem Sacramentarii et Antiphonarii, nouem hebdomadibus ante Pascha Domini, et finitur post Pascha Domini in septima sabbati. Die dominico habet initium, et in sabbato finem. Populi Dei tempus captiuitatis significat, qui peccando recessit a Deo, et per misericordiam eius reuertitur ad requiem. Populus Dei in Babylonia detentus est captiuus sub numero septuagenario: quo numero completo reuersus est in Ierusalem. De quo populo dicit Ieremias: Considerate et querite in plateis eius, an inueniatis uirum facientem iudicium, et querentem fidem, et propitius ero ei. Quod si etiam uiuit Dominus  dixerint, et hoc falso iurabunt, Domine, oculi qui respiciunt fidem. Et iterum: Indurauerunt facies suas super petram et noluerunt reuerti: ego autem dixi, forsitan pauperes sunt et stulti, ignorantes uiam Domini, iudicium Dei: ibo igitur ad optimates, et loquar eis. Ipsi enim cognouerunt uiam Domini, iudicium Dei sui: et ecce magis hi simul confregerunt iugum, ruperunt uincula. Et iterum: Omnis frater supplantans supplantabit, et omnis amicus fraudulenter incedet, et uir fratrem suum deridebit, ueritatem non loquetur, etc. Paulo post: Nunquid super his non uisitabo, dicit Dominus? Et iterum: Eiice illos a facie mea, et egrediantur. Quod si dixerint ad te, quo egrediemur? dices ad eos: Hec dicit Dominus: qui ad mortem ad mortem: et qui ad gladium  ad gladium: et qui ad famem ad famem, et qui ad captiuitatem ad captiuitatem. Et Isaias: ue qui consurgitis mane ad ebrietatem sectandum, et potandum usque ad uesperum, ut uino estuetis. Cithara, et lyra, et tympanum et tibia, et uinum, in conuiuiis uestris, et opus Domini non respicitis, nec opera manuum eius consideratis: propterea captiuus datus est populus meus. Quanto tempore in captiuitate fuerit; Ieremias manifestat, dicens: Perdam ex eis uocem gaudii et letitie, uos uocem sponsi et sponse, uocem mole, et lumen lucerne, et erit uniuersa terra eius in solitudine et in stupore, et seruient omnes gentes iste regi Babylonis septuaginta annis: cumque impleti fuerint anni septuaginta, uisitabo super regem Babylonis, et reliqua. + Forsan dictator septuagesime  nouit per Christi gratiam nobis peccata dismissa, septuaginta annos mutauit  septuaginta diebus, ut quod illi inuiti sustinuerunt, quia serui erant, nos uoluntarie pro peccatis nostris sustineamus, quia liberi sumus, omittamus cum eis uocem gaudii et letitie? uocem sponsi et sponse, etc.

Et Zacarias: In die, inquit, uigesima et quarta undecimi mensis sabbati, in anno secundo Darii factum  est uerbum Domini ad Zacariam, filium Barachie, filii Addo, prophetam. Hieronymus in Zacaria: Mensis autem undecimus, qui appellatur Sabbath, et lingua nostra in uirgam uertitur, austeritatem et correptionem sonat, et est in acerrimo tempore hiemis qui a Romanis Februarius appellatur: quem septuagesima solet tangere. Sequitur post aliqua: Angelus Domini dixit: Domine exercituum, usque quo non misereberis Ierusalem, et urbium Iuda, quibus iratus es? Iste septuagesimus annus est. Et respondit Dominus angelo, qui loquebatur in me, uerba bona, uerba consolatoria.

Eiusdem in eodem: Quod autem plenam misericordiam postulat, ut instante anno septuagesimo misereatur Deus Iurusalem et urbium Iuda, ad intelligentiam  referunt magistri ecclesiarum quod quandiu uera pax ueniat et sabbatismus est, et septem decadarum numerus, id est, annus septuagesimus impleatur, nec Ierusalem plenam recipiet libertatem, id est, Ecclesia nec urbes Iuda, id est, anima Dominum confitens. Denique Dominus respondit uerba bona et uerba consolatoria, quod nunc ex parte cernimus, et ex parte prophetamus: Cum autem uenerit quod perfectum est, destruentur que ex parte sunt, ut liberati de Babylone huius seculi, clamemus: In conuertendo Dominus captiuitatem Sion facti sumus sicut consolati. Dies pasche uerba bona et consolatoria dat, erigit ab bona opera: in ea enim iustificamur.

Sed requies et liberatio perfecta in sabbatismo  datur, quando anime sanctorum requiem eternam percipiunt. Babylonem diaboli ciuitatem appellat Ioannes in Apocalypsi: Cecidit, inquiens, cecidit Babylon illa magna. Beda in Apocalypsin libro secundo: Superbi tunc a Domino deiiciuntur quando a diabolo inflantur: Sicut psalmus, Deiecisti, inquit, eos dum alleuarentur. Septuagesimus numerus ad memoriam nobis reducit omne tempus presentis seculi, quo alieni sumus a celesti Ierusalem. Ideo auctor officii nostri septuagesimam posuit in nostris officiis, ut illo in tempore a deliciis huius mundi abstinendo, ostenderemus in nostra conuersatione qualiter per tempus seculi uiuere debeant subiecti, qui post baptismum peccatis se alienant a celesti Ierusalem. Agamus dies septuaginta ut captiuis in  peregrinatione, luctus penitentie conuertatur in gaudium in resurrectione Domini, per quam reuertimur ad Ierusalem: sic tamen, ut sex sequentes dies non ligemur cupiditate aliqua Babylonice ciuitatis; sed iter perambulemus, ut septima die ueniente intremus celestem Ierusalem. Catechumeni qui super hoc alligati sunt originali peccato, illi abluantur aqua baptismatis in resurrectione, et nos penitentia: et illi et nos in resurrectione perseueremus usque ad plenam septuagesimam, id est, ut non  moriamur peccatis. Quamuis Persarum rex Cyrus, cognomento Christus, primo anno regni sui laxaret maximam partem, id est, quinquaginta millia ferme hominum captiuitatis Iudaici populi de Babylonia, tamen septuagesimus annus protenditur usque ad secundum Darii annum, ut uult Eusebius testem adhibens Zacariam prophetam, apud quem secundo Darii anno loquitur Angelus: Domine exercituum, usquequo tu non misereberis Ierusalem, et urbium Iuda, quibus iratus es? Iste septuagesimus annus est.

De istis septuaginta annis dicit Augustinus in libro de Doctrina Christiana tertio: Possunt et septuaginta anni Ieremie prophete, pro uniuerso tempore spiritualiter accipi, quo est apud alienos Ecclesia. Et iterum idem in duodecimo libro contra  Faustum: Nam quod etiam post septuaginta annos secundum eiusdem Ieremie prophetiam, reditur ex captiuitate et templum renouatur: quis fidelis Christianus non intelligat, post euoluta tempora, que septenarii dierum numeri repetitione transcurrunt etiam nobis, id est, Ecclesie Dei, ad illam celestem Ierusalem ex huius seculi peregrinatione redeundum? per quem, nisi per Iesum Christum uere sacerdotem magnum cuius figuram gerebat ille iehsu sacerdos magnus illius temporis, quo templum edificatum est post captiuitatem: nam et numerus presens a septuagesima die usque in Pascha, Domini afflictionem et abstinentiam quamdam intimat. Sexaginta dies sunt a septuagesima, usque ad quartam feriam ante cenam Domini, per hunc numerum  uidue, que in magna tribulatione sunt, designantur. Quam tribulationem et afflictionem monstrat computus digitorum, qui memoratum numerum exprimit indice superposito pollici. Tres dies qui supersunt usque ad resurrectionem Domini triduanum ieiunium, quod secundum Septuaginta interpretes, Niniuite exercuerunt, designant. Ut peccata nostra pro quibus affligimur, in clarificatione resurrectionis Domini aboleantur, necesse est triduo compati morti Christi. Post enim iam regenerati in anima per penitentiam, siue per baptismum, in Christi resurrectione; congratulari oportet usque ad requiem, que post hanc uitam donatur in sabbato. Sexaginta dies uiduitatem nostram nobis ad memoriam reducunt, qua peregrinamur a Domino. Tres  dies qui supersunt, mortificationem nostre delectationis, ut non irretiamur retibus huius mundi, que solent nos irretire per concupiscentiam carnis, et per concupiscentiam oculorum, et superbiam uite. At in sex diebus qui supersunt usque ad sabbatum, bona opera recoluntur, que debemus operari, ut non sit uacua domus nostra in sabbato, id est, in requie animarum perfecte libertati reddimur. Ieremias superius ostendit uelle nos Dominum cessare a uoce gaudii quandiu in Babylone fuerimus, dicens: Et cessare faciam a uobis uocem gaudii et letitie. Quapropter Alleluia in illo tempore non cantatur apud nos, et dulcissimus hymnus Angelorum, Gloria in excelsis Deo, sed tractus pro Alleluia, a  trahendo dicitur Tractus, quem tractum intimauit Apostolus Paulus dicens, In longanimitate et suauitate. Et trahitur tractus et suauis est auribus.

Alleluia, propter honorem et latitudinem prime lingue preclarius est. Hieronymus in Isaiam l. 11. Ad comparationem enim lingue Hebraice, tam Greci quam Latini sermonis lingua pauper est. Pauperem linguam in supradictis diebus frequentamus, Laus tibi, Domine, rex eterne glorie. Dicit psalmus: Quomodo cantabimus canticum Domini in terra aliena: Alleluia, et Gloria in excelsis, cantica celestia sunt. Unde Ioannes in Apocalypsi: Post hec audiui quasi uocem magnam turbarum multarum in celo dicentium Alleluia. De gloria in excelsis  Deo nulli dubium quin Angelorum cantus sit. Oportet enim nos sedentes, id est, humiliatos, supra flumina Babylonis flere, dum recordamur Sion. Sunt qui primam hebdomadam septuagesime sine aliquo articulo nouelle conuersationis ducunt, excepta mutatione Alleluia et in aliquibus locis Dalmaticarum et intermissione Gloria in excelsis Deo. Si id usquequaque obseruetur, aut modo, sicuti uidi aliquando, nescio. Per LXX annos captiuitatis, quos nos mutamus LXX diebus ieiunium erat apud Iudeos. Unde Dominus per Zacariam: Cum ieiunaretis et plangeretis per LXX annos, nunquid ieiunium ieiunastis mihi? Greci proximam hebdomadam sanctificant suo ieiunio.

Clerici autem nostri  etiam suo: Preceptor tamen officii nostri ampliorem mutationem requirit, quam agamus: nouitque Augustinum dicentem in libro Questionum Euangelicarum: Ieiunium aut in tribulatione est, aut in gaudio: in tribulatione ad propitiandum Dominum pro peccatis; in gaudio uero, cum tanto minus delectant carnalia, quanto spiritalium maior est sagitta.

Constitutione officii sui ipsum ieiunium, quod prius dictum est, intimauit in prima oratione Misse, dicens: ut qui iuste pro peccatis nostris affligimur.

Hic enim afflictionem sonat. In introitu dicit: Circumdederunt me gemitus mortis, dolores inferni  circumdederunt me.

Augustinus in psalmis: In his qui me circumdederunt, ut perderent, erant dolores inuidentie, qui mortem operantur, perducuntque ad infernum peccati. Propter hos dolores non possumus letari et securi esse; sed preparare debemus nos ad bellum, ut Apostolus: Omnis autem, inquit, qui in agone contendit, ab omnibus se abstinet.

Dicit Ambrosius: Ab his omnibus, que uitanda eadem tradit disciplina, cum sciant unum coronandum: quando magis obseruandum nobis est quia omnibus promissa est salus? Hec disciplina militibus nota est. Ex multis aliqua nobis proponenda sunt, que ad abstinentiam militie nostre pertinent.  Dicit Apostolus ad Ephesios: Fornicatio autem, et omnis immunditia aut auaritia, nec nominetur in uobis, sicut decet sanctos.

Contra hec uitia luctamen nobis est, eodem Apostolo dicente: non est nobis colluctatio aduersus carnem et sanguinem, sed aduersus principes et potestates, et reliqua. In his superantur uitia. Bene se contra hec preparat, qui ea ita abhorret, et a communione sua pellit, ut etiam apud se non nominentur. Futurum est bellum: abstineamus nos ab his que impediunt pugnam nostram. Sequitur et turpitudo, et stultiloquium, aut scurrilitas, que ad rem non pertinet, sed magis gratiarum actio. Ista ad rem capessende Ierusalem non pertinent, sed resistunt: quapropter ab his abstineamus. De  turpitudine dicit Hieronymus inter aliqua significare absconditam cogitationem, cum inflammatur sensus noster ad libidinem et carnis titillationibus anima ignita succenditur, et nichilominus Dei timore et mentis iudicio refrenatur.

Et iterum de stultiloquio et scurrilitate: Stultiloquium nichil in se sapiens et corde hominis dignum habet: Scurrilitas uero de prudenti mente descendit, inconsulto appetit quedam uel urbana uerba, uel rustica, uel turpia, uel faceta, quam nos iocularitatem alio uerbo possumus appellare, ut risum moueat audientibus. uerum et hec a sanctis uiris penitus propellenda sunt, quibus magis conuenit flere atque lugere, ut in Hebraico quoque Euangelio legimus Dominum ad discipulos loquentem:  Et nunquam, inquit, leti sitis, nisi cum fratrem uestrum uideritis in caritate. Unde Ioannes Chrysostomus in sermone decimo quarto super Epistolam ad Hebreos: Nonne audistis Paulum dicentem: Turpitudo, uaniloquium et scurrilitas abiiciatur a uobis? Cum turpitudinem et scurrilitatem posuit, tu autem rides? uaniloquium qui nullam habet utilitatem, uel omnino rides et effundis faciem tuam? qui monachum profiteris, qui crucifixus es, qui lugens, rides? Dic mihi, ubi Christus hoc fecit? Audisti hoc alicubi? Nusquam quidem, sed contristatum sepius legisti. Et post aliqua: Lugeamus ergo, dilectissimi, lugeamus, ut reuera rideamus in tempore gaudii sincerius. Sic nobis uidetur uelle preceptorem officii tempus Septuagesime, tempus  esse luctus, et propterea eum dixisse, Circumdederunt me gemitus mortis: et iterum. Adiutor in opportunitatibus, in tribulatione. Augustinus in psalmo nono: Non enim conuertitur anima ad Dominum, nisi cum ab hoc seculo auertitur. Nec opportunius ab hoc seculo auertitur, nisi nugatoriis eius et noxiis et perniciosis uoluptatibus labores et dolores misceantur. Ubi labor et dolor, ibi ieiunium saltem amicitie huius mundi, ubi ieiunium, ibi humilitas mentis: ubi ieiunium septuagenarium, compassio captiuorum. Si compatimur et conregnabimus.



CAPUT II. De Sexagesima.


In Sexagesima circumdati sumus tribulationibus quam maximis, ac si non esset locus euadendi. uendidimus nos sub peccato, in nobis non est uirtus soluendi. Unde dicitur prima oratione Sexagesime: Deus, qui conspicis quia ex nulla nostra uirtute subsistimus. Optamus potius quam presumimus, ut uerus Dominus noster se intromittat ad soluendum. Simili de causa dicit Iel: Quis scit si conuertatur et ignoscat Deus, et relinquat post se benedictionem? Quod sic exponit Hieronymus in eodem Iele: Ego, inquit, hortor, quod meum est, ad penitentiam, et Dominum ineffabiliter noui esse clementem. Et paulo post: Sed quia profundum diuitiarum sapientie  et scientie Dei nosse non possumus, sententiam tempero; et opto potius quam presumo dicens: Quis scit, si conuertatur et ignoscat: Quod ait, quis aut impossibile, aut difficile sciendum est. Peccata separant inter Deum et hominem, quare dubitamus in Sexagesima, utrum Dominus sit nobiscum, et propterea dicimus in Introitu: Exsurge, quare obdormis, Domine? exsurge, et ne repellas in finem: quare faciem tuam auertis? Obliuisceris inopie et tribulationis nostre? Quoniam humiliata est in puluere anima nostra? Unde Augustinus in psalmo XLIII. Inter manus pulueris huius, inter manus impiorum et persequentium, humiliata est anima nostra ad hoc ut te inuocaremus, et dares auxilium de tribulatione: uenter autem noster hesit in terra,  id est, consensit impietati pulueris huius.

Et iterum: Exsurge, Domine, adiuua nos et redime nos propter nomen tuum, hoc est, gratis propter nomen tuum, non propter meritum meum: quia tu dignus facere, non quia ego dignus sum cui facias. Est in epistola bonus athleta, qui nos confortat, ut queramus uiam euadendi de captiuitate, et despiciamus dominos, qui nos ad delendum tenent. Dicit indignando super eos qui malis cedunt: Libenter suffertis insipientes: Sustinetis enim si quis uos in seruitutem redigit, si quis deuorat, si quis accipit, etc. Nos captiui obedientes, secundum gradum arripimus, id est, de tribulatione conscendimus ad inquirendum nostrum proprium Dominum; sciant, dicimus, gentes quoniam nomen tibi Dominus. Unde  Augustinus. Cognoscant, inquit, quia nomen tibi Dominus, tanquam non uero, nec suo nomine nuncupentur, quicunque alii Domini nominantur, quoniam seruiliter dominantur, et uero Domino comparati, nec Domini sunt. Tractus, Commouisti, Domine, ostendit terram commotam conscientia peccatorum. Post terram commotam semen inducitur. In septuagesima increpati sumus, quia otiosi stetimus, inducti sumus, ad ueniam colendam: in ista Sexagesima semen iacimus.

Sexagesima percurrit infra Septuagesimam ad quartam feriam Paschalis hebdomadis. Hec quarta feria habet conuenientiam cum quarta etate mundi, in qua Dauid et Salomon regnauerunt. In quarta  etate gens illa celestis fide inclyta, regno Dauid et Salomonis gloriosa templi etiam sanctissimi altitudine, totum nobilitabatur in orbem: In nostra uero quarta feria triumphat Dauid, qui uicit leonem: Salomon eternus, pacificus regnat, de quo dicit Apostolus: Christus resurgens a mortuis, iam non moritur: mors illi ultra non dominabitur. Templum edificat nobilissimum Deo patri qui dicturus est fine, uenite, benedicti patris mei, possidete preparatum uobis regnum ab initio mundi. Ad id regnum per sexagesimam nos oportet currere. Senarius enim numerus partibus suis computatus, primus perfectus est sexta unum tertia duo, meridies tria: unum enim et duo et tria sex faciunt. Hic numerus perfectionem demonstrat. Beda libro de temporibus:  ubi notandum, quod non ideo senarius numerus perfectus est, quia Dominus in eo mundi opera perfecerit: sed, sicut Augustinus ait, Ideo Dominus, qui simul omnia creare ualebat, in eo dignatus est operari, quia numerus ille est perfectus. Senarius per denarium ductus sexaginta faciunt. Denarius ad mercedem operum respicit. Si quis per senarium, id est, perfectionem, mercedem operum requirit, ipse percipiet regnum, quod nobis promittitur in quarta feria Paschali.



CAPUT III. De quinquagesima.

Quinquagesima in tertio gradu consistit. Antea dubitamus utrum proprius Dominus nobiscum esset, an non. Iam tenemus illum, et dicimus: Esto mihi  in Deum protectorem et in locum refugii, ut saluum me facias. Iesum precamur ducem militie nostre, dicendo: Et propter nomen tuum dux mihi eris, et enutries me. Iam in expeditione sumus, aduenit doctissimus athleta, solito more nos hortans docet quibus munimentis muniri nos oporteat, et dicit: Nunc autem manent fides, spes, caritas, tria hec. De quibus dicit in alia Epistola: In omnibus sumentes scutum fidei, in quo possitis omnia tela nequissimi ignea exstinguere, et galeam salutis assumite et gladium Spiritus, quod est uerbum Dei. Triumphator militie nostre Deus est cui dicitur: Tu es Deus qui facis mirabilia. Et iterum: Liberasti in brachio tuo populum tuum. Tractus uero Domino nobis precipit seruire, qui nos fecit, non ei cui nos uendidimus  nosmetipsos. In sexagesima seminauimus, in quinquagesima fructum colligimus. Quid quesiuit cecus a Domino, qui nos prefigurat? Nihil aliud nisi ut frueretur lumine: fructum quesiuit, fructum inuenit. Ista Quinquagesima secundum diem, primum uenerabilis Pasche tangit, sicut enim senarius perfectionem operum demonstrat, ita quinquagenarius omnia bona opera, que perficiuntur per quinque sensus corporis. Quinquies decem quinquaginta. Quisquis per exteriorem administrationem decem uerba legis compleuerit in Spiritu sancto, non dubitat ad consortium perueniendum esse beate resurrectionis, que celebratur in Pascha Domini. Per sabbatum uenimus ad Dominicum: sic et per  septiformem spiritum legem implendo ad resurrectionem. Tres gradus sunt trium officiorum, quos infiximus usque ad hunc locum. Primus continet planctum captiuorum qui esse nolunt sub dominis uitiorum, secundus uoluntatem fuge demonstrat; dummodo propitius Dominus uelit eos suscipere, ac non a se repellere. Tertius consilium agit, quomodo fugiat, presumens iam de susceptione, bonum consilium adipiscitur iuxta uerba Introitus: Esto mihi in Deum protectorem. Si quis tacito uel uerboso sermone uoluerit fari, non ut cetera, que in memoratis officii continentur, ita aptari in eis gradibus quomodo excerpta, uolabo ad quamdam arborem Augustinum, sedeboque in ramis eius: forsan defendar sua densitate a rapacibus accipitribus. Scribit idem  in libro decimo sexto de Ciuitate Dei: Non sane omnia, que gesta narrantur aliquid etiam significare putanda sunt: sed propter illa que aliquid significant, etiam ea que nichil significant, attexuntur. Non solo enim uomere terra proscinditur: sed ut hoc fieri possit, etiam cetera aratri membra necessaria sunt: Et non soli nerui in citharis atque huiuscemodi uasis musicis aptantur ad cantum, sed ut aptari possint, insunt etiam cetera in compaginibus organorum, que non percutiuntur a canentibus, sed ea, que percussa resonant, his connectuntur: ita in prophetica historia dicuntur et aliqua que nichil significant, sed quibus adherent que significant, et quomodo religantur. Diximus tres gradus nitentium ad pugnam: simili modo dicimus tres  articulos triumphi, id est, unam sabbati, quartamque, et septimam. Quia diximus Septuagesimam nostram pendere a septuaginta captiuitatis annis prioris populi in Babylonia, bonum est ut respiciamus eosdem articulos, quibus populus ille ad plenam libertatem peruenit. Prima reuersio fuit facta sub Zorobabel duce, et Iesu sacerdote magno, in quinquagesies mille hominibus, quod iam prescripsimus. Ubi hoc notandum est, quod in libro Esdre scribitur, Omnis multitudo quasi uir unus. Unde Beda in expositione eiusdem: Nota gratiam primitiue Ecclesie, in qua multitudinis credentium erat cor unum et anima una etiam in hoc transmigrantium cetu reperiri: ita ut cum tantus esset exercitus, qui prope quinquaginta millium summam  compleret, et hic diuersi gradus et conditionis existens, nichilominus omnis multitudo ob eamdem fidem et dilectionem quasi unus esse uideretur homo, donante illo qui habitare facit unanimes in domo. Secunda reuersio est sub Esdra, sicut ab eodem scriptum est: Promouimus ergo a flumine Ahaua duodecimo die mensis primi, ut pergeremus Ierusalem, et manus Dei nostri fuit super nos, et liberauit nos de manu inimici et insidiatoris in uia, et uenimus Ierusalem, et mansimus ibi diebus tribus. Die autem quarta appensum est argentum et aurum, et reliqua. Sed nondum muri Ierusalem reedificati erant. Unde et in sequentibus legitur: Et factum est in mense Casleu anno uigesimo, et ego eram   in Susis castro, et uenit Anani unus de fratribus meis, ipse et uiri Iuda, et interrogaui eos de Iudeis, qui remanserant, et supererant de captiuitate, et de Ierusalem dixerunt mihi: Qui remanserunt et derelicti sunt de captiuitate ibi in prouincia, in afflictione sunt et in opprobrio, et murus Ierusalem dissipatus est, et porte eius combuste sunt igni. Tertia reuersio sub eodem facta est: sic enim scriptum est: Miserat autem rex principes militum et equites, et audierunt Sanaballat Oronites et Tobias seruus Amanites et contristati sunt afflictione magna, quod uenisset homo qui quereret prosperitatem filiorum Isrel: et ueni Ierusalem, et eram ibi diebus tribus. Iste Neemias edificauit Ierusalem. Hec propterea prelibauimus, ut nostra coaptaremus priori populo Dei. Hic pretermittamus  quartam feriam, quando intrauimus in pugnam, quoniam in altera periocha tractanda est. Dies dominicos sequimur.



CAPUT Iu. De Quadragesima.

In Quadragesima aliqua pars pugne peracta est. Dicit nobis, quem in Quinquagesima protectorem inuocauimus, Inuocauit me, et ego exaudiam eum, etc. Epistola ita: Tempore accepto exaudiui te, et in die salutis adiuui te. Et in responsorio: Angeli Domini custodiunt nos. In tractu: Scuto ueritatis circumdati sumus. In Euangelio ad triumphum tendimus, ut dicamus inimico: uade, Satana, in interitum. In genealogia hominis Christi, in quo triumphus  tripudiat, numerum presentem Quadragesime Mattheus sanctificat, quem quadragenario numero generationum scribit descendisse ad terras. Unde Augustinus in lib. II de Consensu Euangelistarum: Acute animaduersum est, Mattheum, qui regiam in Christo instituerat insinuare personam excepto ipso quadraginta homines in generationum serie nominasse. Numerus autem ipse illud tempus significat, quo in hoc seculo et in hac uita regi nos oportet a Christo, secundum laboriosam disciplinam, qua flagellat Deus  omnem filium quem recipit. De qua dicit Apostolus: Per tribulationem oportet nos intrare in regnum Dei. Ergo numerus iste laboriosi huius temporis sacramentum, quo sub disciplina regis Christi aduersus diabolum dimicamus,  etiam illud declarat, quod quadraginta dierum ieiunium, hoc est, humilitatem anime consecrauit, et lex et prophete, per Moysen et Eliam, qui quadragenis diebus ieiunarunt, et Euangelium, per ipsius Domini ieiunium. Quibus diebus quadraginta etiam tentabatur a diabolo, quid aliud, quam per omne huius seculi tempus tentationem nostram in carne sua, quam de nostra mortalitate assumere dignatus est, prefigurans? Iste quadragenarius numerus, qui inchoatur a sequenti dominica post Quinquagesimam, finitur quinta feria ante Pascha Domini, que uocatur Cena Domini. uarietatem diei cene Domini scribemus, si Dominus dederit,  in memorata periocha. Hoc enim sufficit hic commemorare, quod quadraginta a supradicto dominico duo dies supersunt usque ad baptismum, et fiunt quadraginta duo: tot enim mansiones habuerunt filii Isrel qui baptizati sunt in mari Rubro, quando exierunt de terra Aegypti, de dura seruitute, et peruenerunt ad terram promissionis. Tot enim generationes sunt seriei Christi, cum Iechonia bis computato et eodem Christo. Merito qui ad celestem patriam tendunt, eodem numero mansionem satagunt, quo filii Isrel ad terram promissionis uenerunt. Et merito, qui ad Christum transeunt per baptismum, eodem numero ad eum perueniunt, quo Christus ad nos uenire dignatus est. Et sicut Hieronymus in libro Mansionum filiorum Isrel.  Nec mirum, si in illo numeri sacramento perueniamus ad regna celorum, sub quo Dominus atque Saluator a primo patriarcha peruenit ad uirginem quasi ad Iordanem, qui pleno gurgite fluens, Spiritus sancti gratiis redundabat.



CAPUT u. Cur quadragenarius numerus temporali uite aptetur.

[a 1Kb] Cur autem iste numerus hanc temporalem uitam terrenamque significet, illa interim causa de proximo occurrit, quamuis sit alia fortasse secretior, quia et tempora annorum quadripartitis uicibus currunt, et mundus iste quatuor partibus terminatur. Quadraginta autem quater habent decem. Porro ipsa decem ab uno usque ad quatuor progrediente numero consummantur. Et iterum ad Ianuarium:  Numero autem quadragenario uitam istam propterea figurari arbitror, quod denarius in quo perfectio beatitudinis nostre est, sicut in octonario, qui redit, ad primum, ita in hoc creatura, que septenario figuratur, adheret creatori.



CAPUT uI. Cur in tempore tali constituta sit obseruatio Quadragesime.

[b 1Kb] In qua ergo parte anni congruentius obseruatio Quadragesime constitueretur, nisi confini atque contigua Dominice passioni? Quia in ea significatur hec uita laboriosa, cui opus est hec conuenientia, ut ab ipsius mundi amicitia ieiunetur, que utique fallaciter blandiri et illecebrarum succos circumspargere  atque iacere non cessat.



CAPUT uII. De uarietatibus officiorum per diem, usque in resurrectione Domini.

Quarta feria inter Quinquagesimam et Quadragesimam ieiunium, quod protenditur in Pascha Domini, inchoamus, usque ad istum diem in expeditione fuimus, hodie pugnam committimus. Hoc ostendit prima collecta Misse, dicens: Concede nobis, Domine, presidia militie Christiane sanctis inchoare ieiuniis. In eadem die non est altera uarietas, nisi quod usque ad hanc diem Missam celebrauimus hora tertia, qua et Dominica die: in hac, hora  nona: et deinceps mutatam. Quibus armis pugnare debeamus Iel ostendit, dicens: In ieiunio et fletu et planctu; et Egrediatur sponsus de thalamo suo, et sponsa de cubili suo; et Euangelium: Tu autem cum ieiunas, unge caput tuum et faciem tuam laua, et reliqua: opinio est aliquorum, ut propterea hac die inchetur ieiunium quadragesimale, quia exceptis diebus sex dominicis infra Quadragesimam quadraginta tantummodo sunt a memorata feria usque in sabbato sancto. Illud enim occurrit, quod sanctus Gregorius tantummodo triginta et sex dies abstinentie nobis insinuat quadragesimalis temporis: forsan, quia nondum erant additi quatuor dies a supra dicta feria quarta usque ad dominicam Quadragesime, [ [a 1Kb] ut ergo Quadragesime summa compleatur,  quatuor dies precedentis hebdomade ad illos XLuI dies adduntur: quos simili deuotione uenerabiles pari abstinentia, id est ieiunii obseruatione custodiendos et sanctorum Patrum auctoritas, et ratio ipsa commendat. Unde et quarta feria, qua hoc ieiunium inchoamus, caput ieiunii appellari consueuit.] constat etiam alia ratio, que non abhorret a uero ei cui perspicuum est capitis et membrorum compaginem unum corpus esse. A memorata feria usque in sabbato sancto, quadraginta et sex dies sunt. Totidem numero annorum, templum in Ierusalem edificatum est. Unde Beda in expositione Esdre. Cepta est autem edificatio templi primo anno Cyri regis, et sexto Darii anno consummata, qui sunt anni iuxta fidem chronicorum, quadraginta et quinque.  Siquidem Cyrus regnauit annos triginta, post quem Cambises filius eius annos octo, qui in hoc uolumine, ut Iosephus autumat, Artaxerxes uocatur: post quem Magi qui illum interfecerunt, anno uno post quos Darius usque ad consummationem ac edificationem templi, annis sex: qui sunt, ut diximus, anni quadraginta quinque. Queritur autem quomodo, dicente Domino, Iudeis sub figura templi de passione ac resurrectione sua: Soluite templum hoc, et in tribus diebus excitabo illud; responderunt ipsi: Quadraginta et sex annis edificatum est templum hoc, et in tribus diebus excitabis illud? cum non amplius quam quinque et quadraginta anni reperiantur a primo Cyri regis usque ad sextum Darii regis annum. Sed si historiam Iosephi legamus, in qua post consummationem ac edificationem templi  tres adhuc annos addit, in quibus peribolus, id est, circumposita templo munitionum constructio, et quedam alia que remanserant, perfecta sint uidebimus, quia recte in edificatione templi quadraginta et sex annorum poterit summa computari, in quibus eminentiora eius edificia fuere completa. Templum hoc Domini corpus significat. Augustinus in tractatu super Ioann., libro decimo: Ipsius templi resolutionem, et reedificationem anniuersaria solemnitate celebraturi sumus; ad quam uos exhortamur ut preparetis uos, si qui estis catechumeni, ut accipiatis gratiam.

 Iam nunc tempus est, iam parturiatur quod tunc nascatur. Ergo illud nouimus: sed forte hoc exigitur a nobis, utrum habeat aliquod sacramentum, quadraginta sex annis edificatum templum. Sunt quidem multa que hinc dici possint: sed quod breuiter dici potest, et facile intelligi, hoc interim dicemus.

Fratres, diximus iam, nisi fallor, hesterno die: Adam unum hominem fuisse, et ipsum esse totum genus humanum. Nam ita diximus, si meministis, quasi fractus est, et sparsus colligitur, et quasi conflatur in unam societatem atque concordiam spiritualem, et gemit unus pauper modo ipse Adam: sed in Christo innouatur, quia sine peccato uenit Adam, ut peccatum Ade solueret in carne sua, et ut redintegraret  sibi Adam imaginem Dei. Adam ergo caro Christi. De Adam ergo templum, quod destruxerunt Iudei, et resuscitauit Dominus triduo: resuscitauit enim carnem suam. Et post pauca: Quid ergo sibi uult numerus quadragenarius senarius? Interim ipse Adam quia per totum orbem terrarum est, audistis iam hesterno die quatuor litteris Grecis uerborum Grecorum. Si enim ista uerba quatuor scribas sub inuicem, id est nomina quatuor partium mundi, Orientis, Occidentis, Aquilonis, et Meridiani, quod est totus orbis, unde dicit Dominus a quatuor uentis collecturum se electos suos, cum uenerit ad iudicium: si ergo facias ista quatuor nomina sua:

    , quod est Oriens,
     , quod est Occidens,
    , quod est Septentrio,
    , quod est Meridies.


, , , , capita uerborum Adam habent. Quomodo ergo inuenimus ibi et quadragenarium et senarium numerum? Quia caro Christi de Adam erat. Et iterum post pauca: Iam uidete, iste littere quem numerum habeant, et ibi inuenietis quadraginta et sex annis edificatum templum. Habet enim Adam , quod est ' unum: habet et ', quod sunt quatuor, habes quinque. Habet iterum , quod est unum, habes sex. Habet et ', quod est quadraginta, habes quadraginta sex. Quomodo nos compaginari oporteat corpori Christi quod assumpsit, idem in sequentibus ostendit: Nos simus,  inquiens, in humilitate cordis semper, et gaudium nostrum penes ipsum sit. + Qui ita agit ut cantores admonent memorata feria, ipse est in humilitate cordis: Ipsi dicunt: Immutemus habitum cinere et cilicio, ieiunemus et ploremus ante Dominum.

Compositor officii nostri iuxta admonitionem suam uult circum nos agi: Si quis intrauit in scholam discipline Christiane quarta feria, non est bonum ut egrediatur nisi post uictoriam: quia intrauimus quando celebrauimus officia consueta, bonum est ut cum capite nostro in die resurrectionis triumphemus. Antequam sanctus Augustinus de numero memorato disputaret, hortatus est catechumenos ut se  prepararent ad solemnitatem Paschalem. Petrus apostolus ostendit quomodo se debeant preparare, dicens: Agite penitentiam, et baptizetur unusquisque uestrum in nomine Domini nostri Iesu Christi, in remissionem omnium peccatorum. Secundum Adam, propterea uenit ut per penitentiam et baptismum reformetur ad suam imaginem primus Adam qui est in quatuor partibus mundi. Quia Adam sparsus est per quatuor partes mundi, illo numero ad colligentem Adam recurramus, quem continet totus orbis primis litteris suis.



CAPUT uIII. De secunda uarietate quarte hebdomade Quadragesime.

Secunda uarietas fit in quarta hebdomada Quadragesime,  et in quarta feria. Primum, que sit uarietas; deinde, quare; postremo, si Dominus dederit, cur in quarta feria quarte septimane. uarietas est per adiectionem unius lectionis et unius responsorii. Prima lectio Ezechielis prophete: Sanctificabo nomen meum magnum. Gra.: uenite filii. Secunda lectio Isaie prophete: Hec dicit Dominus Deus, Lauamini, mundi estote. Gra.: Beata gens cuius est Dominus. Causam promemus Domino miserante: Memorata quarta feria apud cultores Ecclesie in apertione aurium dicitur. Eadem die agitur scrutinium tertium, quod maximum est inter septem scrutinia. Eadem die tanguntur aures et nares catechumenorum digitis presbyterorum. Eadem die instruuntur de auctoribus et initiis quatuor Euangeliorum. Eadem die  percipiunt orationem Dominicam et Symbolum, ad reddendum in sabbato sancto Pasche. Unde Augustinus in libro de Fide et Moribus: Cur ergo baptizandi symbolum tradimus, reddendumque reposcimus? Nihil tale enim factum est erga illos quos per mare Rubrum Deus ab Aegyptiis liberauit. Si autem recte intelligunt hoc significari precedentibus mysteriis de sanguine ouis postibus illito, et de azymis sinceritatis et ueritatis, cur non etiam illud consequenter intelligunt ipsam ab Aegyptiis separationem significare discessionem a peccatis, quam baptizandi profitentur. Scrutinium possumus recte intelligere iter ad baptismum. Scrutinium proprium syntagma habet, et propriam missam. De missa, quam publicam uocamus, est modo dicendum. In ea commemoratio  celebratur eorum que aguntur in scrutinio. Duo officia ibi aguntur: imbuitur namque de fide et moribus. Unde qui supra in libro memorato: Audiant qui baptizandi sunt non solum quid credere debeant, sed etiam quemadmodum se ab hoc seculo prauo eripiant. Ibi enim necesse est ut audiant quemadmodum credentes uiuere debeant. Et iterum: Quod scriptum est euangelizasse Philippum spadoni Dominum, nullo modo dubitandum est, et illa in catechismo dicta esse que ad uitam moresque pertinent eius qui credit in Dominum Iesum. Hoc est enim euangelizare Christum, non tantum dicere que credenda sunt de Christo, sed etiam que obseruanda ei qui accedit ad compagem corporis Christi. In  prima lectione, que secundum Ezechielem legitur, demonstratur quomodo catechumenos congreget Deus ad compagem corporis Christi. Eripit eos a priore uita et facit credere in Christum; sic enim legitur ibi: Tollam quippe uos de gentibus, et congregabo uos de uniuersis terris, et adducam uos in terram, et effundam super uos aquam mundam, et mundabimini ab omnibus iniquitatibus uestris, et ab uniuersis idolis uestris mundabo uos, et dabo uobis cor nouum, et reliqua. Quod sic Hieronymus in eodem Ezechiele: Creator enim omnium sum: percepi eis, et sanctificaui illos, et glorie pristine restitui, ita ut super credentes, et ab errore conuersos, effunderem aquam mundam baptismi salutaris, et mundarem eos ab abominationibus suis, et ab uniuersis erroribus quibus fuerant  occupati, et darem eis cor meum, ut crederent in Filium Dei. Eamdem rem in responsorio inueniet, qui querit: uenite filii, audite me: timorem Domini docebo uos. Radix enim sapientie est timere Dominum. Qui primo radicem figit credulitatis, necesse est ut sciat timere Dominum. Unde iterum scriptum est: Fili mi, accedens ad seruitutem Domini sta in iustitia et timore, et prepara animam tuam ad tentationem.

At secunda lectione affatim de moribus disputat, in qua ait: Quiescite agere peruerse, discite bene facere: querite iudicium, subuenite oppresso. Et in conclusione ita: uenite et arguite me, dicit Dominus; id est, si ita feceritis, et non reddidero uobis mercedem, merito arguetis me.

 Sequens respons. demonstrat catechumenos ad nomen transire dicens: Beata gens cuius est Dominus Deus eius, populus quem elegit in hereditatem sibi. uersus bonos mores electorum demonstrat: uerbo Domini celi firmati sunt, et spiritu oris eius omnis uirtus eorum.

Fas est ut qui se sponte obtulerunt Deo post instructionem fidei et morum, ad nomen eius transeant, et eius firmitate muniantur, cuius hereditate possidentur. Ut opinor, demonstratum est propter fidem et mores quibus instruendi sunt catechumeni, duas lectiones lectas esse eodem die.

Ergo et Euangelium non dissonat ab hoc officio, dicente Augustino super Ioannem: Lauit ergo oculos in ea piscina, que interpretatur Missus baptizatus  est in Christo. Si ergo quando eum in seipso quodammodo baptizauit tunc illuminauit, quando inunxit, fortasse catechumenum fecit. Modo dicendum est, ut promisimus, quare hoc officium agatur quarta feria quarte hebdomadis Quadragesime. Per quadragenarium numerum omne tempus seculi significatur, ut demonstratum est in superioribus ex libro sancti Augustini de consensu euangelistarum: sex dies primi, sex etates seculi demonstrant, et sex etates unius hominis. De quarta tantummodo nunc dicendum est: quarta feria et quarta septimana Quadragesime compaginantur quarte etati seculi et euo unius hominis. Quarta etas est a Dauid, dicente Beda in sua chronica, usque ad transmigrationem  Babylonis. Et post cetera, a qua uelut iuuenili etate, in populo Dei regum tempora ceperunt. Hec namque in hominibus etas, apta gubernando solet existere regno. Item in eadem: Quarta etas mundi non solum cum inchoato gentis Iudee imperio, sed et cum innouata promissione, que Patribus olim data est, imperii Christiani sumit exordium, iurante Domino Dauid ueritatem, de fructu uentris eius sedere super sedem eius. Non immerito eadem die et eadem hebdomada catechumeni ad nomen Christianum accedunt, que prefigurata est a quarta etate hominis, id est, iuuenili, que apta est ad gubernacula imperii: et ab eadem etate seculi, que innouata est ex promissione regni Christi. De quo regno Gabriel archangelus Marie: Hic erit magnus,  et filius Altissimi uocabitur: et dabit illi Dominus Deus sedem Dauid patris eius, et regnabit in domo Iacob in eternum. Beda in Luca: Accepit autem sedem, siue regnum Dauid Dominus, ut gentem cui Dauid quondam temporalis regni gubernacula simul et exempla iustitie prebuit, quamque modulis hymnorum spiritalium ad fidem atque amorem sui conditoris accendere solebat, hanc ipse factis, uerbis, donis et promissis tantum mediator Dei et hominum dignis, ad regnum celeste et immortale uocaret, atque ad ipsam Dei Patris uisionem introduceret.



CAPUT IX. De tertia uarietate sabbati ante Palmas.

uarietas tertia est sabbato ante Palmas; hec est  uarietas eius. Pretitulatur in Sacramentario nostro et in Antiphonario, Sabbato uacat: Dominus papa eleemosynam dat. Cogitare oportet quare eadem die potissimum eleemosyna apostolici recitetur, cum per omne tempus anni eleemosyna tribuenda sit. Ubi notandum quod ea que recolimus cultibus ecclesiasticis circa passionem Domini et resurrectionem atque ascensionem in celos, in memorationem illarum rerum que suo in tempore peracte sunt agimus; unde quotidie dicimus in sacrificio misse: Quotiescunque hec feceritis, in mei memoriam facietis. Habemus opus precedens eleemosyne presentis sabbati, quod imitemur et ad memoriam nostri reducamus. Infit symmista Ioannes: »Ante sex dies Pasche uenit iehsu in Bethaniam ubi fuerat Lazarus  mortuus, quem suscitauit: fecerunt autem ei cenam ibi.« Et post pauca: »Maria ergo accepit libram unguenti nardi pistici pretiosi, et unxit pedes Iesu, et extersit capillis suis pedes eius et domus impleta est ex odore unguenti.« Ad indignationem Iude proditoris, iuxta Mattheum, ita Dominus testificat opus mulieris: Quid molesti estis huic mulieri? Opus bonum operata est in me. Nam semper pauperes habetis uobiscum; me autem non semper habebitis. Et post pauca: Amen dico uobis, ubicunque fuerit predicatum hoc Euangelium in toto mundo dicetur et quod hec fecit, in memoriam eius.

Apostolicus uir, in memoriam deuotissime mulieris, membris Christi facit quod ipsa fecit capiti. Dicit  Paulus: Imitatores mei estote, filii karissimi, sicut et ego Christi. Identidem dicit Apostolicus, quamuis non uerbis, operibus tamen imitatores mei estote, filii mei, sicut et ego Marie. Unde Augustinus super Ioannem: Factum audimus, mysterium requiramus. Quecunque anima fidelis uis esse Maria, unge pedes Domini pretiosissimo unguento. Unguentum illud iustitia fuit, ideo libra fuit. Et iterum: Unge pedes Domini bene uiuendo, Dominica sectare uestigia, capillis terge; si habes superflua, da pauperibus, et pedes Domini tersisti: capilli enim superflua corporis uidentur; habes quod agas de superfluis tuis. Tibi superflua sunt, sed Domini pedibus necessaria, forte enim in terra Domini pedibus indigent. De quibus enim nisi de membris suis in fine dicturus est,  cum uni ex minimis meis fecistis, mihi fecistis? superflua uestra impenditis, sed pedibus meis obsecuti estis. Domus autem impleta est ex odore unguenti, mundus impletus est fama bona mulieris. Hoc pretiosissimum exemplum sequitur apostolicus, utinam et nos sequamur. Ubicunque enim odicium Romane Ecclesie agitur, hec fama personat, Dominus papa eleemosynam dat. Det Deus ut et in nobis perseueranter sonet, et acceptum sit quod agimus coram angelis Domini in memoriam nostri.



CAPUT X. De quarta uarietate diei Palmarum.

Quarta uarietas est que dicitur diei Palmarum. Eadem die Dominus de Bethania descendit Hierusalem, quando obuiam uenit ei turba, Ioannes narrat:  In crastinum autem turba multa, que uenerat ad diem festum, cum audisset quia uenit in Hierosolymam iehsu, acceperunt ramos palmarum et processerunt obuiam ei et clamauerunt: Hosanna, benedictus qui uenit in nomine Domini rex Isrel. In memoriam illius rei, nos per ecclesias nostras solemus portare ramos, et clamare, Hosanna. Quare uenerit Hierusalem, Beda in Marco ex testimoniis Scripturarum promit, dicens: Appropinquante autem tempore passionis, appropinquare uoluit Dominus loco passionis, ibique proximus manere, ubi constituto ac prefinito ante secula tempore inueniri posset ab eis, per quos eadem passio erat complenda. Et post pauca: ubi non pretereunda silentio est non tantum concordia in rebus, uerum etiam in temporibus ueteris et Noui  Testamenti, umbre et ueritatis, legis et Euangelii. Scriptum est namque in lege, dicente Domino ad Moysen et Aaron: Mensis iste uobis principium mensium, primus erit in mensibus anni. Loquimini ad uniuersum cetum filiorum Isrel, et dicite eis: Decima die mensis huius tollat unusquisque agnum per familias et domos suas. Et paulo post: Et seruabitis eum usque ad quartam decimam diem mensis huius, immolabitque eum uniuersa multitudo filiorum Isrel ad uesperam. Decima ergo die mensis primi agnus qui in Pascha immolaretur, domum introduci iussus est, quia et Dominus decima die eiusdem mensis, hoc est ante quinque dies Pasche, in ciuitatem in qua pateretur ingressus est.



CAPUT XI. De quinta uarietate quarte ferie maioris hebdomade.


Quinta uarietas est in quarta feria post Palmas, que habet uarietatem et adiectionem unius lectionis et unius responsorii, cum quinque uersibus, ac ex passione Domini, que ea die legitur, necnon etiam, ut scriptum habemus in libello qui dicitur, Romanus Ordo, ex genu flexione. Intimat supradictus libellus, ex Romana consuetudine debere eadem die ante publicum officium orationes, quas solemus in sexta feria agere, recitari. Quid rationis orationes habeant, siue in quarta feria, siue in sexta, iuxta quod Dominus dederit, demonstrabimus in feria ex dictis sancti Augustini: presenti uero parum intimandum est.

Libet modo primum dicere cur hec uarietas agatur  in quarta feria, simulque intimare mysterium uarietatis. Dicit Augustinus in libro ad Casulanum presbyterum de ieiunio sabbati: Quarta sabbati, quam uulgo quartam feriam uocant, consilium reperiuntur ad occidendum Dominum fecisse Iudei. Ex eo demonstratum est quare uarietas celebrata sit in memorata feria. Consilium enim fecerunt Iudei ut occiderent Dominum. Sicut actus eorum, qui fuit in sexta sabbati, ad memoriam reducitur, sic et consilium eorum.

In utrisque iniuriam fecerunt Christo. Illud mysterium continet presens officium, ut intelligamus, secundum Adam pro primo Adam mortuum esse, sicut psalmus inquit: Que non rapui, tunc exsoluebam. Unde Augustinus: Omnino non rapuit, sed quis rapuit?  Adam +. Eadem die memoriam nostri reducitur crudele consilium Iudeorum, et mansuetudo Christi; de qua mansuetudine dicit qui supra, in psalmo XLIu: Usque adeo mansuetus, ut pendens in cruce, diceret: Pater, ignosce illis, quia nesciunt quid faciunt +. Huius exemplo, id est capitis nostri, docemur, ut contra omnem iniuriam armemus nos armis orationis et patientie, sicut scriptum est in Euangelio: Orate pro persequentibus et calumniantibus uos.

Postquam tetigerimus officii constituta, ipsa dilucidabunt quid in se contineant. Introitus est: In nomine Domini omne genu flectatur, celestium, terrestrium et infernorum; quia Dominus factus est obediens usque ad mortem, mortem autem crucis, ideo  Dominus iehsu Christus in gloria est Dei Patris. Nomen Domini in loco isto pro re debemus intelligere. Unde Ambrosius in Epistolam ad Philippenses: Nomen euidens est, quomodo non uocabulum, sed rem quamdam dicit acquisitam ei, sicut illud quod scriptum est: Et cognoscent quia nomen tibi Dominus, hoc est, quoniam tu Dominus.

Interpretatur uero Paulus quid sit illud nomen, In nomine Iesu omne genu flectatur, et reliqua. + Quamuis ista Ambrosius disserat post passionem Domini, tamen non abhorret a uero, si dixerimus, in nomine Domini posse intelligi, in precepto Domini. Omne genu flectatur contra aduersa mundi, ut superius dictum est, Orate pro persequentibus et calumniantibus  uos. Ad quam rem significandam, orationes prelibabimus ex Romano ordine. Intermisit preceptor officii, Et omnis lingua confiteatur. Hoc bonum bene locutus est Apostolus.

Bonum nostrum Iudei loquebantur de Christi morte, que intercessit pro salute nostra, sed male proferebant linguis. Silentio lingue docet nos preceptor officii uitare malum Iudeorum. Mansuetudo Christi orabat, quam nos imitemur. Sufficit de introitu, qui pertinet ad orationem, quam nos exercere debemus in iniuriis persecutorum. Nunc ad orationem misse transeamus, in qua sicut in ceteris sequentibus mortem Christi celebrabimus, quam erat pro nobis passurus. Regnum mortis nos stimulabat, quod uenit Christus reuerberare. Sic enim dicit: Qui nostris  excessibus incessanter affligimur, per Unigeniti tui passionem liberemur. uideamus lectionem, que aperte passionem Domini demonstrat, dicendo: Oblatus est, quia ipse uoluit, et non aperuit os suum. Et in sequentibus, cur oblatus sit, aperit: Si posuerit pro peccato animam suam, uidebit semen longeuum, et reliqua. Unde Hieronymus: si posuerit pro peccato animam suam ille quem Dominus conterere uoluit, siue mandare, uidebit semen longeuum, quod seminauit super bonam terram, de quo et in Euangelio scriptum est: Exiit qui seminat seminare semen bonum. + Audiamus responsorium: Ne auertas faciem tuam a puero tuo, et reliqua. Unde Augustinus in Psalmis: Et hec commendatio est a puero tuo, id est, a paruo qui iam caruit superbia per disciplinam  tribulationis. + uersus ita sonat: Saluum me fac, Deus, quoniam intrauerunt aque usque ad animam meam, infixus sum in limo profundi. Unde qui supra in eodem: Prefigurans et transformans in se nosipsos, hec ait: Saluum me fac, Deus, quoniam intrauerunt aque usque ad animam meam. Potuerunt, qui persecuti sunt, etiam occidere, sed amplius quod faciant non habebunt. Et paulo post: Infixus sum in limo profundi, et non est substantia. Quid dicit limum? an ipsos qui persecuti sunt? de limo enim factus est homo, sed iustificando ad iustitiam. Et paulo post: Isti autem cum limus profundi essent, hesi in illis, id est, tenuerunt me, preualuerunt mihi, occiderunt me +. Primus homo passus est duas mortes: mortem anime et mortem corporis. In  prima lectione, et in primo responsorio recolitur mors anime, in secunda et in secundo, mors corporis. Pro utrisque mortuus est Christus. Unde Ambrosius in Epistola ad Corinthios: Sanguis Domini sanguinem nostrum redemit, id est, totum hominem saluum fecit. Caro enim Saluatoris pro salute corporis, sanguis uero pro anima nostra effusus est +. Primus homo unam habuit animam, propterea primum responsorium unus uersus sequitur. uideamus primo quomodo secunda oratio congruat intentioni nostre: deinde, quomodo lectio, postremo quomodo responsorius qui habet quinque uersus. Oratio dicit: Deus, qui pro nobis Filium tuum crucis patibulum subire uoluisti, ut inimici a nobis expelleres  potestatem. Lectio referta est de passione Domini, que dicit: Quis est iste, qui uenit de Edom, tinctis uestibus de Bosra? Et iterum: Torcular calcaui solus. In quibus uerbis nichil aliud redolet, nisi angelorum inquisitio, cur haberet Christus tincta uestimenta sanguine, et eius responsio, quia torcular calcaui solus. Quare hoc ageret, in fine lectionis audituri sumus ex gratiarum actione, que dicit: Miserationum Domini recordabor, laudem Domini super omnibus que reddidit nobis. Hieronymus in Isaia: Pressus, inquit, pondere malorum in nullo alio nisi misericordia Dei spem habeo, qui facit misericordiam in millia diligentibus se. Responsorius secundus quinque uersus habens quinque corporis sensus significat in Adam mortuos, quos Christus in moriendo et resurgendo  reuiuificauit, et pristino reddidit statui.

* Responsorius quinque uersus habet. Unus homo per quinque sensus corporis mortuus erat. Operatorem mortis diabolum esse per sensus exteriores Cyprianus demonstrat. Offert, inquit, oculis formas illices, faciles uoluptates, ut uisu destruat castitatem: aures per canora musica tentat, ut in soni dulcioris auditu soluat et molliat Christianum uigorem; linguam conuicio prouocat, manum iniuriis lacessentibus ad petulantiam cedis instigat. + De olfactu silet. Faciat Deus ut instigator mortis non habeat locum intrandi ad animum nostrum per odorem libidinosum, quod magis timendum est quam tractandum. In aliquibus uerbis uersuum responsorii ipse Adam introducitur, a quo nos carnem trahimus. Dicit  uersus: Quia defecerunt sicut fumus dies mei. Augustinus inquit in eodem psalmo: Unde sicut fumus, nisi propter elationem superbie? Tales dies dignus fuit accipere superbus Adam, unde carnem Christus accepit. Ergo in Adam Christus, et Adam in Christo. Et iterum: Percussum est sicut fenum, et aruit cor meum. Respice ad Adam, unde genus humanum. Unde enim nisi ab illo hereditaria ista paupertas. Dicat ergo iam cum spe in corpore Christi positus ille aliquando in suo corpore desperatus: Percussus sum sicut fenum et aruit cor meum +. Passio que legitur, nostra corda confirmat. Ostendit Iudeorum consilium preualuisse ad tempus, et in mansuetudine Christum perseuerasse. Proposuimus tantum dicere de uarietatibus, quapropter reticemus de sequentiis  misse, quia congruit ut ad memoriam reduceremus mortem Christi, consilio Iudeorum, quam tamen eodem die per patibulum crucis non subiit, oportet ut morte nostra que iam erat, illam recolamus pro qua ipse dignatus est uenire ad passionem



CAPUT XII. De sexta uarietate Cene Domini.

Sexta uarietas est in quinta feria, quam uocamus Cenam Domini. In ea non canitur, Gloria Patri, et Filio et Spiritui sancto. In ea consecratur tribus modis oleum trium officiorum. In ea reseruatur corpus Domini usque in crastinum, reficiturque in commemorationem refectionis Christi: lauantur pedes  fratrum, et pauimenta ecclesie, nudantur altaria usque in sabbato sancto. In ea die penitentes ueniunt ad solutionem et apud quosdam redditur symbolum a catechumenis, ut in canone Laodicensis concilii continetur: tamen Romanum Ordinem sequentes hanc redditionem seruamus usque in sabbato sancto. Optamus ex his omnibus primo, si Dominus dederit, aliqua proferre de ratione olei. Ut Isidorus ait, olea ipsa arbor est, fructus oliua, succus oleum. Est autem arbor pacis insigne: habet et pinguedinem, qua lassi atque infirmi artus recreantur, et gratia prestatur luminis. Illud oportet hoc in loco intimare, ut secundum Apostolum, ex uisibilibus inuisibilia intelligantur. Sine oleo enim potest Deus sanare infirmos, sanctificareque suos, et demones  effugare. Unde Ambrosius in Epistola ad Corinthios I: Scimus enim et Spiritum sanctum sine manus impositione datum a Deo, et non baptizatum consecutum remissionem peccatorum. Nunquid non hic inuisibiliter baptizatus est, quando donum baptismatis consecutus est. Olei naturam audiuimus, que habilis est ad recreandos artus fessorum, et luminis gratiam prestat. Animales enim hec possunt cognoscere: credant etiam quod non possunt uidere, ut fiat quod de Apostolo prelibauimus: Inuisibilia enim ipsius, a creatura mundi per ea, que facta sunt, intellecta conspiciuntur, sempiterna eius quoque uirtus et diuinitas: quod aperte Augustinus, in psalm. XLIu explanat: Oleum enim uisibile in signo est, oleum inuisibile in sacramento, oleum spirituale intus est.  Potest Deus per se oleum tribuere spirituale, sine corporali; sed propter animales aguntur uisibilia, ut inuisibilia facilius capiantur. Si quis dixerit, si potest, quare tanto studio obseruatur cultus consecrationis olei, respondebitur: Nonne antiqui iusti potuerunt Deo placere sine circumcisione? Potuerunt utique: sed postquam eis preceptum est ut circumcideretur, nisi circumciderentur, peccati uinculo tenebantur. Unde Augustinus ad Seleuciam: Antiqui iusti si non circumciderentur, non erat eis peccatum; postea uero quam iussit Deus ut circumcideretur Abraham, eiusque posteritas, iam nisi fieret, peccatum graue fuit. Apostoli autem hac arte, id est olei, utebantur in redintegratione infirmorum, apostolici uiri in consignatione neophytorum. Quapropter  non sine peccato a nobis potest dimitti quod eorum auctoritas consecrauit. Sic enim scriptum est in Euangelio: Exeuntes predicabant, ut penitentiam agerent, et demonia multa eiiciebant, et ungebant oleo multos egros, et sanabant. Unde Beda: Dicit apostolus Iacobus: Infirmatur quis in uobis? inducat presbyteros Ecclesie, et orent super eum ungentes eum oleo in nomine Domini: et si in peccatis sit, dimittentur ei. Unde patet ab ipsis apostolis hunc sancte Ecclesie morem esse traditum, ut energumeni, uel alii quilibet egroti, ungantur oleo pontificali benedictione consecrato. De eo oleo quod infunditur super neophytos, non tale quid legimus, sed tenemus apostolicam consuetudinem, et auctoritatem suam  accepimus a Romana Ecclesia, quam pro lege tenere oportet, dicente Augustino ad Casulanum presbyterum de ieiunio sabbati: In his enim rebus, de quibus nichil certi statuit Scriptura diuina, mos populi Dei uel instituta maiorum pro lege tenenda sunt. Nunc uero quia demonstratum est de generali ratione olei, restat ut primo dicamus de oleo quod consecratur pro infirmo. Consecratur enim in ipso officio consecrationis corporis et sanguinis Domini: non habet proprium officium, id est, nec in capite uerba salutationis, nec Oremus, nec in fine concluditur ut cetere orationes: Per Dominum nostrum Iesum Christum, sed tantum, in nomine Domini nostri Iesu Christi. In eo loco ubi solemus uuas benedicere, ibi consecratur oleum pro infirmo, concluditurque  conclusione: Per quem hec omnia, Domine, semper bona creas. Unde intelligimus embolim esse supradicti officii. Supradictum officium immolationem Christi et Ecclesie tantummodo tenet. Qui enim peccato uiuit, non immolatur Domino: qui peccato moritur, immolatur Domino. Nisi infirmitas accideret ex peccatis, non diceret Iacobus, Et si in peccatis sit, dimittentur ei. In Epistola que legitur eadem die ostendit Paulus quibus peccatis accidat infirmitas, dicendo: Probet autem seipsum homo, et sic de pane illo edat, et de calice bibat. Qui enim manducat et bibit indigne, iudicium sibi manducat et bibit, non diiudicans corpus Domini. Ideo inter nos multi infirmi et imbecilles et dormiunt multi. Hic ostendit uulnera, Iacobus coapostolus eius medicinam: Infirmatur quis  in uobis? inducat presbyteros Ecclesie, et orent super eum, ungentes eum oleo in nomine Domini et oratio fidei saluabit infirmum, et alleuiabit eum Dominus, et si in peccatis sit, dimittentur ei. Quid infirmum saluet, hic manifestat, scilicet oratio fidei, cuius signum est olei unctio. Si propterea infirmantur quia manducant corpus Domini indigne, quibus tamen subuenit olei unctio, id est, gratia Dei per orationem presbyteri, merito consecratio de qua nunc agitur consecrationi corporis et sanguinis Domini iungitur, que fit in commemorationem passionis Christi, per quam auctor peccati eternaliter prostratus est. Passio Christi auctorem mortis destruxit: gratia eius, que significatur per olei unctionem, arma eius, que sunt peccata quotidiana, destruxit. Nouissima oratio  consecrationis Dominici corporis ex uoto penitentium fit, de quibus dicitur: Sacrificium Deo spiritus contribulatus. Congrue in ea consecratur oleum pro penitentibus, ubi eorum sacrificium Deo offertur. Quoniam de olei natura, et quid significet, et cur in tali loco consecretur, summatim perstrinximus, consequens est ut aliqua tangamus de uerbis consecrationis. Ait enim: Emitte Spiritum sanctum tuum paracletum de celis in hanc pinguedinem olei, quam de uiridi ligno producere dignatus es ad refectionem corporis. Paracletum est hic additum, quod non inuenitur in sequentibus, ut reor, non sine causa alicuius mysterii. Primo uidendum est quid operetur Spiritus sanctus in singulis, inde apparebit cur addatur  in ista. Exorcismus olei iubet recedere diabolum a catechumeno, qui adhuc pro mortuo deputatur, quia nondum est baptizatus. Chrismalis unctio sanctificat iam uiuentem ex mortuis. Oleum pro infirmis, medelam prestat sauciatis. Unde in eadem, ad euacuandos omnes dolores, omnes infirmitates, omnem egritudinem corporis. Aegritudinem sequitur dolor, dolorem consolatio. Paracletus consolator interpretatur. Qui mortuus est, non dolet: quia non sentit, quem non sequitur consolatio. Qui in Christo sanctificatur per consurrectionem, non eget consolatione ex dolore. Nunc transeundum est ad principalem consecrationem chrismatis. Ipsa enim dicitur principalis, quia ad eius unctionem principalis spiritus tribuitur. Habet  enim proprium officium per se. Inchoatur a Sursum corda; finitur, Per Dominum nostrum Iesum Christum, qui tecum uiuit. Consecratur in eo loco, ubi pacem inter nos solemus dare. Hoc est opus gratie Domini, ut pax et concordia regnet in nobis, ut Isidorus ait: »Olea est arbor pacis insignis.« Hec pax prefigurata est olim in arca Ne, ut uerba eiusdem consecrationis testantur, dicendo: Et cum mundi crimina diluuio quondam expiarentur effuso similitudinem futuri muneris columba demonstrans, per oliue ramum pacem terris redditam nuntiauit. Hic non solum oleum, sed et balsamum, consecratur. Balsami arbor est una aromatum, que sunt odorifere, ut idem Isidorus. Aromata sunt queque fragrantis odoris, que India uel Arabia mittit, uel  Italie regiones. Nomen autem aromata traxisse uidentur, siue quia aris imposita, diuinis inuocationibus apta uideantur, seu quia sese eri inserere ac miscere probantur +. Odor balsami in oleo, opinionem bonarum uirtutum late dispersam, operante gratia Spiritus sancti demonstrat. Additur oleo balsamus, quia nitet in uultu Christi celestis splendor. Unde Hieronymus in psalmo quadragesimo quarto ad Principiam uirginem: uirgo de uirgine, qui non ex uoluntate uiri, sed ex Deo natus est. Nisi enim habuisset in uultu quiddam oculisque sidereum, nunquam eum statim secuti fuissent apostoli, nec qui ad comprehendendum uenerant, corruissent. Ipse nitor exhilarat, operante Deo, uultus electorum, ut cum magna delectatione actus eorum imitemur.  Unde presens oratio. Nam et Dauid prophetico spiritu gratie sue sacramenta prenoscens, uultus nostros in oleo exhilarandos esse cantauit. Et paulo post: Hec olei unctio uultus nostros iucundos efficit ac serenos. uultus nostros, manifestationem operum nostrorum intelligimus. De qua re Augustinus in psalmo centesimo quarto: Gratia quedam, que est hominum ad homines, perspicua ad conciliandum sanctum amorem, oleum dicitur in nitore diuino: et quoniam excellentissima in Christo apparuit, totus orbis eum diligit. Et paulo post: Tanta enim eius est gratia, ut multi qui in eum non credunt laudent eum, et propterea dicant nolle se in eum credere, quia nemo potest hoc quod iubet implere.  Laudando impediuntur, qui in illum uituperando seuiebant: amatur tamen ab omnibus, predicatur ab omnibus, quia excellenter unctus, id est, Christus. Sequitur exorcismus olei; ut Isidorus: Exorcismus Grece, Latine coniuratio; seu sermo increpationis est aduersus diabolum, ut discedat; et concluditur sic: Per Dominum nostrum Iesum Christum, qui uenturus est iudicare uiuos et mortuos, et seculum per ignem. Illo inunguntur catechumeni, ut si que macule inheserunt corpori aut menti, postquam ad scrutinium accesserunt, recedant, et munimentum deinceps habeant per hanc unctionem, ut non possit diabolus repedare. uerba orationis hec demonstrant, dicendo, ut si que illis aduersantium spirituum inhesere reliquie, ad tactum sancti olei omnes  abscedant: nullus spiritalibus nequitiis locus, nulla refugis uirtutibus sit facultas, et reliqua. Hec increpatio siue coniuratio ad diabolum, digna est habere iudicium nouissimum, in quo iudicandi sunt mortui et uiui et seculum per ignem. Ibi se scit potissimum diabolus damnandum, illius tremore undique concutitur: at qui iam resurrexerunt et uiuunt cum Christo, illi audiant bona sibi promitti, per eumdem qui uiuit et regnat Deus cum Patre in unitate Spiritus sancti. Tres commemorate consecrationes ex una eademque substantia fiunt, id est olei liquore. Sic namque Spiritus sancti substantia una, qui tamen diuiditur, multiformiter per gratiam donorum suorum: Alii datur sermo sapientie, alii sermo scientie, alteri fides, alii gratia sanitatum, et reliqua.  Hec uidentur nobis habilia esse ad dilucidandas consecrationes nostras. Sermo sapientie bonam conuersationem tenet, eorum scilicet quibus loquitur presens Apostolus: Si consurrexistis cum Christo, que sursum sunt querite, ubi est Christus in dextera Dei sedens: que sursum sunt sapite. Hunc saporem gustauit qui ait: Gratia Dei sum id quod sum. Ecce habes oleum: addatur sermo scientie. Scientia ad doctrinam pertinet: quoniam in illa laborauit Paulus, propterea subiunxit, et gratia eius in me uacua non fuit. Habes et balsamum. Ubi hec duo coniuncta fuerint, perfectum faciunt seruientem. Sequitur, Alteri fides, fidem in promptu ad duo opera introducimus, ad expulsionem uidelicet, ut Apostolus: Si habuero fidem, ita ut montes  transferam: et ad munimen, de quo dicitur, sumentes scutum fidei. Habes exorcismum olei, ut ipsa ueritas testatur, dicendo, Si que inhesere reliquie aduersantium, ad tactum sanctificati huius olei abscedant. Et iterum: Nulla refugis uirtutibus sit facultas. Sequitur, Alii gratia sanitatum: habes oleum pro infirmo. uerba huius orationis demonstrant, non solum necessariam esse medicinam corporalem, sed potius spiritualem, dicendo iuramentum mentis et corporis. Peccatis infirmatur mens, gratia Domini sanatur: sine istis, ut reor, nullus aulam celestis regni intrat, id est, nisi habeat conuersationem bonam, et doctrinam siue uerbis, siue moribus, qui non possunt abscondi, dicente Apostolo: Similiter  autem et facta bona manifesta sunt que aliter se habent, abscondi non possunt nisi habuerit fidem, sine qua nemo potest placere Deo: nisi habuerit quotidianam gratiam curationum, quia quotidie peccamus. Quapropter hec precipue imprecantur a sacerdotibus per ministrationem olei, ut omnes generaliter accipiant, quia nisi ea dederit gratia Dei, non sunt habiles regno. Dei sequentia dona, non omnes omnia hic possunt habere, sed per multos diuisa sunt qui tamen non creduntur diuisi a regno Dei, quamuis non habeant operationem uirtutum, id est, ut signa faciant et demones eiiciant: siue non habeant prophetiam, ut secreta Scripturarum reuelent, aut futura predicent: siue non habeant discretionem spirituum, aut genera linguarum uel  interpretationem sermonum non erunt extorres a regno celorum, dummodo habeant fidem, que per dilectionem operatur. Diximus Deo propitio quo in loco consecretur oleum, et quid in significatione contineat: restat ut dicamus aliqua de ordine consecrationis iuxta adnotationem Sacramentarii et libelli qui dicitur Romanus Ordo. De oleo pro infirmo sic continetur in Sacramentario. Antequam dicatur: Per quem hec omnia, Domine, semper bona creas, leuantur de ampullis quas offerunt populi, et benedicit tam dominus papa, quam omnes episcopi. In Exodo scriptum est, ut populi offerant oleum, dicente Domino: Precipe filiis Isrel, ut offerant tibi oleum de arboribus oliuarum purissimum.

Quando a populis offertur, simplex liquor est:  per benedictionem sacerdotum transfertur in sacramentum. Hec administratio significat, debere adesse terrenam administrationem spirituali. Unde dicit Apostolus: Si nos uobis spiritualia seminauimus, magnum est si uestra carnalia metamus? Benedicit tam dominus papa quam omnes presbyteri. Mos est Romane Ecclesie ut in confectione immolationis Christi adsint presbyteri, et simul cum pontifice uerbis e manibus conficiant: at quia in ipsa periocha concluditur consecratio olei huius, oportet ut simili modo sicut et cetera, cum pontifice presbyteri oleum conficiant. Dicit libellus Romani Ordinis de consecratione chrismatis: Continuo duo acolyti inuolutas ampullas cum sindone alba de serico, ita uideri possint a medio teneant in brachio sinistro.

 Et paulo post: Antequam benedicat, halat ter in ampullam. Et iterum: Ampulla autem, que cum chrismate est, statim ut benedicta fuerit operiatur, ut a nemine nuda uideatur, sed tenente eam acolyto, omnes per ordinem salutent, quam episcopus et diaconi prius salutent. + Si enim presens Ordo, ut scriptum est, non agitur, frustrauit scriptor laborem operis sui: si autem agitur, frustra nisi aliquid contineat in sacramento. Libet primo dicere de hoc quod dicit, Halat ter in ampullam. Halitus ab interioribus et secretis procedit ad publicum, et uocatur spiritus et naribus eius est. Pontifex per spiritum suum substantiam Spiritus sancti nuntiat in corpore assumpto a diuinitate inhabitare, cuius aduentu  renouata sunt omnia. Ampulla enim cum chrismate quodammodo corpus Domini ex uirgine Maria assumptum significat. Quod antequam transiret ad altare crucis, aliquo tempore coopertum erat, et aliquo nudum: primeuo tempore coopertum erat, quando ita fugit in Aegyptum regem Herodem, quasi non esset Rex regum, et Dominus dominantium: quando ita portatus est ad templum, quasi non esset omnipotens: quando ita regredientibus parentibus ab Ierusalem, requisitus est inter cognatos et notos, quasi non esset ubique: quando ita inuentus est in templo, sedens in medio doctorum, atque audiens et interrogans, quasi non esset fons sapientie: quando ita subditur parentibus, quasi non esset auctor parentum.

 In istis omnibus coopertus latebat. Operimentum erat sindon alba, per quam non incongrue possumus intelligere mundissimam specialiter conuersationem eius, qua indutus fuit ab initio. Nudum erat, postquam cepit miracula facere, que ultra hominum opera erant. Unde Nicodemus, Nemo potest hec signa facere que tu facis, nisi fuerit Deus cum illo: simulque predicare et Deum se demonstrare. Ut inquit: Ego et Pater unum sumus. Nisi Petrus intelligeret hoc dictum esse de diuina natura, non diceret: Tu es Christus Filius Dei uiui. At postquam transiuit ad altare crucis, id est, ad immolationem, quasi ad consecrationem episcopi, ipse est enim summus Pontifex, qui seipsum obtulit Deo Patri, aliqua parte temporis nudum corpus suum demonstrauit.  Que pars ad memoriam reducitur per ampulle nuditatem quam episcopus et diaconi salutant. Thomas qui misit digitos suos in fixuram clauorum, et manus in latus, dixit, Dominus meus et Deus meus: nudum salutauit corpus Christi. Nuditatem eius dicimus manifestationem presentie corporalis: similiter, qui manducauerunt et biberunt cum illo, postquam resurrexit a mortuis. At postquam salutata est a pontifice et ministris altaris ampulla, cooperitur ut a nemine nuda uideatur: cooperta tamen salutatur ampulla. Christus namque postquam presentiam suam eis secundum suam dispositionem exhibuit, quos uoluit esse testes sue resurrectionis, ascendit in celum, et inuisibilis hominibus  factus est. ut ipse testatur: Exiui a Patre, et ueni in mundum: iterum relinquo mundum, et uado ad Patrem. Quod est aperte dicere, uisibilis apparui hominibus: rediens ad Patrem, inuisibilis ero. Quamuis presentiam eius corporalem non uideamus, tamen uenerando eam quotidie salutamus. Quia tetigimus ad dilucidandum de ratione olei: nunc placet dicere, si Dominus dederit, quare omittamus, Gloria Patri et Filio et Spiritui sancto. Triduo iacuit Dominus in sepulcro secundum Euangelium, quod dicit: Sicut fuit Ionas in uenire ceti tribus diebus et tribus noctibus, sic erit Filius hominis in corde terre tribus diebus et tribus noctibus. Quod ita Augustinus in libro primo Questionum Euangeliorum: Sexte ferie diei partem, qua sepultus est,  cum preterita nocte, pro nocte et die accipiens, hoc est, pro tota die sabbatum nocte et die, et noctem dominicam cum eodem die illucescente, ac per hoc accipiendo partem pro toto, habes triduum et tres noctes.

Triduanam Domini sepulturam ad memoriam reducimus, quam non recolimus celebrando, nisi addatur cum sexta feria et septima quinta. Dominica enim nox in magna gloria celebratur, ut liquet omnibus qui morem nostre ecclesie tenent. Unde Augustinus ex sermone ad populum uigiliis Pasche. Deinde sabbati dies a sua nocte incipiens, finitus est uespere incipientis noctis, que pertinet ad initium dominice diei, quoniam eam Dominus sue resurrectionis gloria consecrauit. Illius itaque noctis  ad initium diei dominici pertinentis nunc istam solemniter memoriam celebramus.

Si iuxta Augustinum gloria fuit resurrectio, nempe mors et sepultura, humiliatio eius est. Si se exinaniuit, iuxta Apostolum, postquam formam serui accepit, quanto magis cum factus est obediens Patri usque ad mortem, mortem autem crucis. Per tres continuos dies, id est quinta feria, sexta, septimaque triduanam sepulturam eius celebramus. Ac per hoc ut compaginemur humilitati sepulture eius, omittimus excelsa nostra, id est, Gloria Patri, et Filio, et campanarum signa, siue alia que congruentius tractabuntur cum ad dilucidandum ea peruentum fuerit. Panis celestis, id est, corpus Domini, reseruatur a feria quinta usque ad Parasceuen. Secundum Augustinum  ad Ianuarium. Sunt qui quotidie uolunt eucaristiam sumere. ualet etiam, inquit, ad hanc similitudinem, quod in primo populo unicuique fidelium manna secundum propriam uoluntatem in ore sapiebat: si uniuscuiusque in ore Christiani sacramentum illud, per quod saluatus ac subiugatus est mundus. Nam et ille honorando non audet quotidie sumere, et ille honorando non audet ullo die pretermittere. Contemptum solum non uult cibus iste, sicut manna fastidium. In Parasceue non conficitur corpus Domini. Necesse est ut hi, quibus est uoluntas communicandi, habeant sacrificium ex priori die. Dein transitur ad conuiuium, ex quo Cena Dominica uocatur.

 Unde Isidorus: Cena Domini dicta est, eo quod in eo die Saluator Pascha cum discipulis suis fecit. Quali modo illud sanctum conuiuium celebratum sit, Ioannes euangelista narrat: Ecce cena facta, inquiens, cum diabolus iam immisisset in cor, ut traderet eum Iudas Simonis Scariothis, sciens quia omnia dedit ei Pater in manus, et quia a Deo exiuit, et ad Deum uadit, surgit a cena, et ponit uestimenta sua: et cum accepisset linteum, precinxit se: deinde misit aquam in peluim, et cepit lauare pedes discipulorum, et extergere linteo, quo erat precinctus. Et post pauca: Postquam ergo lauit pedes eorum, accepit uestimenta sua: et cum recubuisset iterum, dixit eis: Scitis quid fecerim uobis? Quod Augustinus ita in eodem.

 Non itaque debemus intelligere ueluti iam consumptam atque transactam: adhuc enim cenabatur, cum Dominus surrexit, et lauit pedes discipulorum; nam postea recubuit et buccellam suo traditori postea dedit: utique nondum finita cena, hoc est dum adhuc panis in mensa esset. Cena ergo facta, dictum est iam parata, et ad conuiuantium mensam usque perducta: uidi quemdam religiosum ea die primo aliquid sumere de cibo, et postea lauare pedes peregrinorum, et sic transire ad mensam, Domini nostri exemplo. Lauamus eo die non solum pedes fratrum, sed etiam pauimenta Ecclesie. Quamuis ornatui possit congruere lauatio eorum, Paschalis festiuitatis, tamen non deest aliquid mysterium in eo. Parietes domus, uocabulum habent Ecclesie quia  continent Ecclesiam, non sunt ipsi Ecclesia. Quod possumus intelligere ex interpretatione Ecclesie. Legamus super Bedam. Eius lingua discernitur, quid inter synagogam et Ecclesiam sit, atque interpretationem eorum. uerum differt, inquit, inter synagogam que congregatio, et Ecclesiam que conuocatio interpretatur, quod ueteris instrumenti populus utroque uocabulo, noui autem tantum Ecclesia nuncupatur: quia uidelicet et pecora et inanime queque res congregari in unum possunt, conuocari autem non nisi ratione utentia possunt. Ac per hoc quia Ecclesia non parietes domus: qui tamen propterea sanctificantur ab episcopo, ut in eis uelit esse aduentus angelorum, et homines in eam intreuntes, ab omni turpiloquio et scurrilitate etiam et inutili  cogitatione norint se prohiberi. Audiant qui intrant ecclesiam, que audiuit Moyses, quando uoluit uisere rubum ardentem, et Dominus, Ne appropries, inquit, huc, solue calceamentum de pedibus tuis; locus enim, in quo stas, terra sancta est. Et iterum angelus ad Iosue: Solue, inquit, calceamentum de pedibus tuis: locus enim in quo stas, sanctus est. Calceamenta de mortuis animalibus fiunt. Mortuum animal est Adam, de quo nos mortem traximus. uideamus si aliquo modo mens nostra calceata sit more eius. Nisi ille fieret mortalis, non haberemus necessitatem dormiendi, non domorum edificandarum, non necessitatem agriculture, non esuriremus, non sitiremus, non bella componeremus, quia unicuique satis esset  Dei imaginem sibi reseruare, et gaudere unione fraternitatis: ut etiam taceam de apertis peccatis, quando circa hec mens studet, calceata est pellibus mortui animalis. Intrantes nos ad sancta loca, ubi Dominus et angelus eius est, exuamus nos hic calceamentis, et cogitemus de conuersatione angelorum ubi est requies sine somno, ubi domus gratia protectionis Dei, ubi opus sine labore, satietas sine esurie, ubi pax perpetua sine bello. Pauimentum ecclesie, auditores magistrorum significat. Lauatio domus, que nuncupatiue Ecclesia dicitur, est signum lauationis pedum fratrum: lauatio pedum fratrum, signum est remissionis peccatorum, siue quando a Domino remittuntur, siue inuicem a nobis ipsis.

Augustinus de eo in Ioanne: Dominus dicit, ueritas  loquitur, quod opus habeat pedes lauare etiam ille, qui lotus est. Quid, fratres mei, quid putatis? Nisi quia homo in sancto quidem baptismo totus abluitur non propter pedes, sed totus omnino: uerumtamen cum in rebus humanis postea uiuitur, utique terra calcatur. Ipsi enim humani affectus, sine quibus in hac mortalitate non uiuitur, quasi pedes sunt, ubi ex humanis rebus afficimur; et sic. afficimur, ut si dixerimus quia peccatum non habemus, nos ipsos decipiamus, et ueritas non mansit in nobis.

Quotidie ergo pedes lauat nobis, qui interpellat pro nobis et quotidie opus habemus ut pedes lauemus, id est ut uias spiritualium gressuum dirigamus.

 In ipsa oratione Dominica confitemur, cum dicimus: Dimitte nobis debita nostra, sicut et nos dimittimus debitoribus nostris. In ipsa die penitentes ad remissionem peccatorum redeunt iuxta Decretalia Innocentii pape, qui dicit: De penitentibus autem, siue de grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pasche Domini eius remittendum Romane Ecclesie consuetudo demonstrat.

Innocentius tempus prefigit, Hieronymus modum in epistola ad Oceanum de morte Fabiole, cuius, id est, Fabiole, penitentiam laudat de adulterio commisso, dicens: Quid ego in abolitis et antiquis moror, querens excusare culpam, cuius penitentiam  ipsa confessa est? Quis hoc crederet, ut post mortem secundi uiri in semet reuersa, quo tempore solent uidue negligentes, iugo seruitutis excusso, agere se liberius, adire balneas, uolitare per plateas, uultus circumferre meretricios, saccum induere? errorem publice fateretur? et tota urbe spectante Romana, ante diem Pasche, in publica quodam Laterani, qui Cesariano truncatus est gladio, staret in ordine penitentium? Episcopis et presbyteris et omni populo collacrymanti, sparso crine, ora lurida, squalidas manus, sordida colla submitteret? Que peccata fletus iste non purget? Quas inueteratas maculas hec lamenta non abluant? In istis omnibus cognoscimus ualde presentem diem consecratum esse  remissioni peccatorum.

Non enim putamus, presenti quinte ferie fortuitu hoc accidere. Nos scioli interim dicamus quid nobis uideatur rationes habere, quod in ipso die uoluit Dominus pedes lauare, cuius exemplo nos pedes et cetera lauamus, que lauatio remissionem peccatorum significat. Quapropter et penitentes eadem die ad manus sacerdotum recurrunt, et cur eadem die oleum consecretur. Dominus noster quinta etate uenit in mundum, sextam consecrauit suo aduentu. De quo Gregorius in libro de Aedificatione templi: Qui et in fine Synagoge uenit, et ante initium Ecclesie, quam ex gentibus collegit.

Sed primo uideamus qualis esset etas quinta, postea intelligere poterimus si eam Dominus inuenisset.  Dicit de ea dominus Beda: Quinta die pisces auesque aquis educte. Et post pauca: Successit et uespera, quando imminente iam Saluatoris aduentu, gens Iudea propter scelerum magnitudinem Romanis tributaria facta, insuper et alienis regibus est pressa.

Et iterum in eodem, id est de temporibus: Quinta quasi senilis etas a transmigratione Babylonis usque ad aduentum Domini Saluatoris. Et paulo post: In qua ut graui senectute fessa malis crebrioribus plebs Hebrea quassatur +. Quomodo quassata sit Isaias tangit: Calamum quassatum non conteret, et linum fumigans non exstinguet. Quod ita Gregorius in Moralibus: Quid enim calami nomine nisi Iudaici populi temporale regnum denuntiat? nitens quidem  exterius, sed interius uacuum. Et quia in eodem populo genus iam regale defecerat, et regnum eius alienigena possidebat, aperte hoc idem regnum quassatum calamum uocat.

Quid uero per linum, nisi eius sacerdotium exprimitur? quod lineis nimirum uestibus utebatur, quod quia in aduentu Domini caritatis ardorem perdidit, quasi amisso iam igne fidei, non ardens: sed fumigans fuit. Incarnatus autem Dominus, calamum quassatum non confregit, et linum fumigans non exstinxit: quia Iudee regnum, quod pene destructum iam fuerat, eiusque sacerdotium, quod ignem fidei non tenebat, non potestate iudicii perculit, sed cum patientie longanimitate tolerauit. Audiuimus quassationem quinte etatis,  quam Dominus inuenit, audiamus restaurationem, qua Dominus sextam etatem suo aduentu reparauit.

Qua de re uenisset ad nos in fine quinte etatis, in fine quinte ferie hodierne festiuitatis demonstrat, in qua et legem finiuit, quod in posterioribus scribemus Deo uolente: Nunc dicendum est de his que secum adduxit. Scribit Daniel: Septuaginta hebdomade abbreuiate sunt super populum tuum, et super urbem sanctam tuam ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum.

 Unde Beda in libro de Temporibus: Nulli dubium, quin hec uerba incarnationem Christi designent; qui tulit peccata mundi, legem et prophetas impleuit; unctus est oleo pre participibus suis +. De qua unctione dicit Isaias ex persona ipsius Saluatoris: Spiritus Domini super me, propter quod unxit me, euangelizare pauperibus misit me, predicare captiuis remissionem, et cecis uisum. Unde Hieronymus in eodem Isaia: Quando enim consortes nominantur, naturam carnis intellige, quia Deus consortes substantie sue non habet. Et quia erat unctio spiritualis, et nequaquam humani corporis, ut fuit in sacerdotibus Iudeorum, idcirco pre consortibus, id est pre ceteris sanctis unctus esse memoratur. Cuius unctio  illo expleta est tempore, quando baptizatus est in Iordane, et Spiritus sanctus in specie columbe descendit super eum, et mansit in illo. Secundum uerba precedentia propterea uenit ut consortes faceret regni sui. Hec unctio conficitur quinta feria, quia ipse uenit ad nos quinta etate mundi. Sed dilatus est quidam modus unctionis a natiuitate secundum Isaiam, et Euangelium in specie columbe usque ad baptismum,  non discrepat ab hac ratione, quod quinta feria consecratur oleum, et unctio seruatur usque ad baptismum nostrum. Quem modum Ambrosius manifestat in libro super Lucam: Rogabo, inquit, Patrem, et alium paraclitum dabit uobis,  ut uobiscum sit in eternum, spiritum ueritatis, quem hic mundus non potest accipere, quia non uidet eum, nec scit eum. Merito ergo se in corpore demonstrauit, quoniam in diuinitatis sue substantia non uidetur: uidimus spiritum, sed in specie corporali. Homo Christus iehsu postquam cepit esse homo, semper fuit Deus, cui per incrementa membrorum non credimus aucta esse carismatum dona. In ipso enim inhabitat omnis plenitudo diuinitatis corporaliter. Unde Hieronymus in Isaia: Noscamus infantiam humani corporis diuine non preiudicasse sapientie; et iterum: Super hunc ergo florem, qui de trunca radice Iesse per Mariam uirginem repente consurget, requiescet Spiritus Domini, quia in ipso complacuit omnem plenitudinem diuinitatis habitare  corporaliter, nequaquam per partes, ut in ceteris sanctis. Et Beda in Luca: Notanda distinctio uerborum, quia Dominus iehsu Christus in eo quod puer erat, id est, habitum humane fragilitatis induerat, crescere et confortari habebat: In eo uero quod etiam uerbum Dei, Deus eternus erat, nec confortari indigebat, nec habebat augeri: unde rectissime plenus sapientia perhibetur et gratia. Sapientia quidem, quia in ipso habitat omnis plenitudo diuinitatis corporaliter: gratia autem, quia eidem mediatori Dei et hominum homini Iesu Christo magna gratia donatum est, ut ex quo fieri homo cepisset, perfectus esset et Deus. Simile est quod Ioannes scribit eum plenum gratia et ueritate, eamdem ipsam diuinitatis excellentiam ueritatis, quam  Lucas sapientie nomine commendans. Et iterum eiusdem in Actibus apostolorum: Unctus est ergo iehsu non oleo uisibili, sed dono gratie Dei, quod uisibili signatur unguento, quo baptizatos ungit Ecclesia. Nec tamen tunc unctus est Spiritu sancto, quando super eum baptizatum uelut columba descendit. Tunc enim corpus suum, id est ecclesiam suam, prefigurare dignatus est, in qua precipue baptizati accipiunt Spiritum sanctum: sed ista mystica et inuisibili unctione tunc intelligendus est unctus quando uerbum Dei caro factum est, id est, quando humana natura sine ullis precedentibus bonorum operum meritis, Deo uerbo est in uirginis utero copulata, ita ut cum illo fieret una persona. Ob hoc  cum confitemur natum de Spiritu sancto et Maria uirgine. Ipse uenit tollere peccata mundi, ut memoratus propheta dimittere confractos in remissionem +. Ipsa die finitur lex ueteris Testamenti, quod manifestat ex auctoritate Scripturarum idem in Luca. Moyse quippe mortuo, Iosue dux ordinatur, quia lege traditionibus Phariseorum corrupta Christus incarnatur. Iosue trans Iordanem manna pascit et pascitur, quia Dominus usque ad tempus sui baptismatis ceremonias legis et ipse seruat, et a cunctis seruari desiderat. Transductam plebem Iordanem Iosue petra circumcidit, quia baptismi gratia celebrata, Saluator etiam cogitationum quod lex nequiuerat, illecebras fidei seueritate precidit: et tres semis annos quasi solito manna nutriret, sacramenta  legis, quamuis ad celestia promissa paulatim prouocans, obseruare non cessat: donec tempore prefixo desideratum Pascha cum discipulis suis manducans, ita demum mane illucescente, mundissima sui corporis et sanguinis mysteria in crucis altari consecrata quasi azyma terre repromissionis imbuendis fidelibus afferat. Et iterum: Et accepto calice gratias egit, et dixit: Accipite et diuidite inter uos. Et hic calix ad uetus illud Pascha, cui finem desiderabat imponere, pertinet. Quo accepto, gratias egit, ob hoc nimirum, quia uetera transitura, et futura fuerant omnia noua. Lex non soluebat peccata, sed puniebat. Christus in quinta feria ueteri legi finem dat, peccata absoluit. Idipsum in prima oratione Misse sonat sacerdos, dicendo: Ita nobis  ablato uetustatis errore resurrectionis sue gratiam largiatur. Affert et oleum quo ungantur sui consortes, de quibus dicit Petrus: uos estis genus electum, regale sacerdotium. Restat adhuc unum in Romano Ordine, ubi precipit, ut a quinta feria usque in Sabbato sancto nuda sint altaria: quod aliud non significat, ni fallor, nisi fugam apostolorum, quam ipse Dominus testatur in Euangelio Ioannis: Modo creditis: ecce uenit hora, ut dispergamini unusquisque in propria, et me solum relinquatis. Quod Augustinus in eodem ita tractat: Tunc ita perturbabimini, ut etiam quod modo creditis relinquatis +. Altare Christum significat, ut Beda narrat in libro de Tabernaculo et uasis eius. Aureum uero altare ipsum Dominum significat, quia miro atque ineffabili ordine  ita carnem ueram traxit ex Adam, ut a peccato carnis Ade ueraciter esset immunis. Quomodo quidem altare utrumque ex unius eiusdemque generis lignis factum, sed non utrumque erat auro coopertum. Sed et in hoc altari nichil carnale offerebatur, uerum aromata tantum adolebantur, quia Dominus preces siue lacrymas effundens, non pro suis erratibus, qui nulli erant, sed pro nostra hoc salute faciebat. Sicut enim arca intra uelum posita, hominem Deum sedentem ad dexteram maiestatis in excelsis, significat ita altare extra uelum quidem, sed prope introitum eius positum, eumdem mediatorem Dei et hominum potest figuraliter exprimere. uestimenta altaris, Christi sancti sunt,  de quibus scriptum est: Et relicto eo omnes fugerunt.



CAPUT XIII. De septima uarietate, Parasceue.

Septima uarietas est in sexta feria, quam Parasceuen uocamus. Parasceue, ut Beda ait, preparatio interpretatur. Quo nomine Iudei, qui inter Grecos conuersabantur, sextam sabbati, que nunc a nobis sexta feria uocatur appellabant: quod eo uidelicet die, que in sabbato fuerant, necessaria, prepararent iuxta quod die sexta manna quondam erat preceptum: sexta autem die colligetis duplum, etc. Qui uero inter Romanos uitam ducunt Iudei, usitatius eam Latine cenam cognominant. Hec sexta feria, sexte ferie prime creationis, et sexte  etatis huius mundi coaptatur. De sexta feria prime creationis dicit, qui supra in libro de Temporibus: Sexta die terra suis animantibus impletur, et homo primus ad imaginem Dei creatur moxque ex eius latere dormientis sumpta costa, femina fabricatur. Et iterum de sexta etate: Sexta etate preconantibus prophetis, Filius Dei in carne, qui hominem ad imaginem Dei crearet, apparuit: qui dormiens in cruce, sanguinem et aquam de latere, unde Ecclesiam sibi consecraret, emanauit. Eadem die legitur lectio libri Exodi, in qua agnus, qui die Dominico Ierusalem ad immolandum intrauit, immolatur. Dicit lectio: Decima die mensis huius tollat unusquisque agnum per familias et domos suas  et seruabitis eum usque ad quartam  decimam diem mensis huius, immolabitque eum uniuersa multitudo filiorum Isrel ad uesperam.

Dominus noster est agnus, qui incipiente quintadecima luna traditus est, et crucem ascendit parasceue. Sequitur Responsorius, cum quatuor uersibus: nullique dubium, quin Christus homo ex quatuor elementis consisteret. Naturale est homini ut ex terra, et aqua, et ere, et igne consistat. Quando naturam hominis assumpsit, hec quatuor elementa assumpsit. Illa pendebant in cruce inter medios duos latrones. Unde unus uersus, In medio duorum animalium cognosceris: quod ita Hieronymus in Abacuc: Porro simplex interpretatio et opinio uulgi de Saluatore intelligit, quod inter duos latrones crucifixus agnitus sit +. Quamuis de eadem  re sit et alter sensus, tamen qui hoc officium constituit, illud intellexit, quod beatus Hieronymus retulit ex uulgi opinione duorum latronum. Oratio sequens memorat: Deus a quo et Iudas reatus sui penam, et confessionis sue latro premium sumpsit. Duo genera sunt afflictorum. Unum non prodest patientibus, quia non corriguntur per penas: in quo genere sunt Iudas et latro non conuersus. Alterum prodest his qui fructuose penitent quorum typum alter latro portat, uenerabilis quidem ex confessione. Hi qui non corriguntur ex afflictione ad corpus pertinent Iude proditoris, et latronis impii: qui corriguntur, ad latronem qui meruit audire. Hodie mecum eris in paradiso. Sequitur lectio Osee.  Antequam dicamus de hac lectione, dicendum est cur addatur. In quarta feria quando consilium Iudeorum de morte Domini ad memoriam reduximus, mortem nostram duplam manifestauimus, pro qua uenerat Christus pati, tamen suam passionem usque in sextam feriam seruauit, qua die primus parens noster conditus est. Hodierna die, hoc est in parasceue, ad memoriam reducimus suam passionem ad nostram imitationem, de qua dicit Petrus: Christus passus est pro nobis, uobis relinquens exemplum, ut sequamini uestigia eius. Idipsum apertius possumus memorare ex lectione que legitur eadem die; Dicit enim: Erit absque macula masculus anniculus, iuxta quem ritum tolletis hedum, et seruabitis eum usque ad quartam decimam diem mensis huius. Agnus iste  absque macula, Christi corpus significat immaculatum: hedus corpus suum, quod nos sumus, qui peccatores sumus. Utrumque animal memoratur in religione pasche. Sicut ex Scriptura discimus: Pascha nostrum in immolatione esse Christi, ita nostram immolationem in mortificatione uitiorum; et si necesse fuerit in effusione omnium presentium rerum, etiam et ipsius anime, et sic transeundum ad Patrem. Lectio sequens Osee dicit: uenite, et reuertamur ad Dominum, quia ipse cepit et sanabit nos, percutiet et curabit nos, uiuificabit nos, post duos dies, in die tertia suscitabit nos, et uiuemus in conspectu eius. Quod sic Hieronymus in eodem Osee: Percutit ergo Dominus et curat nos, quia quem diligit corripit, et castigat omnem filium, quem recipit: et non solum  curat, sed uiuificat post duos dies, et tertio die resurgens ab inferis, omne humanum secum suscitat genus. Cumque percussos curauerit, et curatos uiuificauerit, et uiuificatos suscitauerit, tunc uiuemus in conspectu eius, qui illo absente mortui iacebamus +. In ista resurrectione demonstratur utilitas imitationis nostre, quia si compatimur, et conregnabimus. Sequitur tractus: Qui habitat in adiutorio altissimi. Expositor Augustinus psalmi presentis, in prefatione eius monstrat quam congruenter per presentem psalmum imitari debeamus passionem Christi. In quo, inquit, imitaturi sumus uias Christi? Nunquid in ea magnificentia qua Deus erat in carne? Aut ad hoc nos exhortatur, aut hoc a nobis exigit, ut talia miracula qualia fecit, ipsi faciamus? Et paulo post:  Non hoc tibi dicit, Non erit discipulus meus nisi ambulaueris super mare, aut nisi suscitaueris mortuum quatriduanum, aut nisi aperueris oculos ceci nati. Et paulo post, Discite a me, quia mitis sum et humilis corde. Quod factum est propter te, hoc in eo debes attendere, ut imiteris. Et paulo post: Nec ad ipsa ergo miracula hortatur que ipse fecit, et antequam esset homo; sed quo te hortatur? ut imiteris quod non posset nisi factus homo. Tolerare enim passiones nunquid posset nisi homo? Mori et crucifigi et humiliari non posset nisi homo. Si ergo et tu molestias huius seculi pateris, quas fecit diabolus siue aperte per homines, siue occulte sicut Iob, sis fortis,  sis tolerans, habitabis in adiutorio Altissimi, sicut dicit iste psalmus +. Longus est iste tractus, quia, quod promissum est nobis in lectione Osee, ubi dicit, Post duos dies suscitabit nos, in tertia die resurgere in spe debemus tenere, non in re. Unde Gregorius in libro de Aedificatione templi: Hinc est quod propheta alius per resurrectionem Domini humanum genus uidit in fine suscitari, atque ait: uiuificabit nos post duos dies, in die tertia suscitabit nos, et uiuemus in conspectu eius. Ipsa resurrectio in fine tractus memoratur: Longitudine dierum replebo eum, et ostendam illi salutare meum. Unde Augustinus in eodem psalmo: Que est longitudo dierum? uita eterna, fratres, nolite putare longitudinem dierum dici hos, ut sunt dies estatis dies maiores. Tales  dies nobis habet dare. Longitudo illa est que non habet finem, eterna uita que nobis promittitur. Et paulo post, Et ostendam illi salutare meum. Nec hoc, fratres, breuiter pretereundum est. Ostendam illi salutare meum, hoc dixit, ostendam illi ipsum Christum. Et paulo post: Per fidem adhuc uiuimus, et non per speciem? Quando erit species? Quando uidemus facie ad faciem? quod dicit Apostolus, quod nobis promittit Deus in magno premio omnium laborum nostrorum; quidquid laboras, in hoc laboras ut uideas. Et post pauca: Ipse qui humilis uisus est ipse uidebitur magnus, et certificabit nos. Dehinc sequitur passio. In ea uelut ipsum Christum in cruce uidemus. Refert Romanus libellus quid postea agendum sit, dicens: Statim duo diaconi nudant altare  sindone, que prius fuerat sub Euangelio posita, in modum furantis. Altare, ut sepe diximus, Dominum nostrum significat, in quo nostras oblationes Patri offerimus uestimenta, apostolos et omnes sanctos. Congruum est ut subtus Euangelium aliquid iaceat propter honestatem; quo sublato, rapitur quod subiectum fuit, quia dedito Christo inter manus iniquorum, apostoli more furum fugerunt et latuerunt. Quod enim significat altare, hoc et Euangelium. Potest in hac sindone intelligi specialiter Ioannes, qui perseuerauit cum Domino usque ad crucem, qui et audiuit, Ecce mater tua; et postea propter metum Iudeorum se occuluit more furum. Post hoc celebrantur orationes. Hic enim dicendum est ex Decretalibus Innocentii pape, quare missa non cantetur in sexta  feria et in septima. Nam utique, inquit, constat apostolos biduo isto in tristitia et in merore fuisse, et propter metum Iudeorum se occuluisse, quod utique, non dubium est, in tantum eos ieiunasse biduo memorato, ut traditio Ecclesie habeat, isto biduo sacramenta penitus non celebrari. + Orationes tantum leguntur. [ [a 1Kb] Ob hoc quoque non canitur hodie missa, quia in hac die Dominus seipsum obtulit, et ipsa oblatio sufficit ad salutem credentium.]

Hic reddemus quod quarta feria promisimus de sancto Augustino: Prius iterum ad memoriam reduco, quando persequimur ab inimicis, ut semper reuertamur  ad orationem, unde ita memoratum scutum, Pro eo ut me diligerent, detrahebant mihi. Quid ait. Ego autem orabam Non quidem dixit quid orabat, sed quid melius intelligimus quam pro eis ipsis? Crucifixo enim maxime detrahebant, quando uelut homini quem quasi uicerant illudebant, de qua cruce ille dixit: Pater ignosce illis, quia nesciunt quid faciunt. Et paulo post: Nobilis utilius erat quod patientie prebebat exemplum, quam si suos inimicos sine ulla dilatione perdendo, ad hoc nos edificaret, ut impatienter festinaremus de his quos malos patimur, uindicari; cum scriptum sit, Melior est patiens quam fortis.

Docent ergo nos diuina eloquia Dominico exemplo cum audiuimus: Pro eo ut me diligerent, detrahebant  mihi, ego autem orabam, ut quando aliquos sentimus ingratos, non solum non reddentes bona sed insuper reddentes mala pro bonis, nos oremus, et ipsi quidem pro aliis, uel seuientibus, uel dolentibus, et in fide periclitantibus. Nos uero etiam pro nobis primitus, ut animum nostrum Deo miserante atque opitulante uincamus, quo ferimur in ulciscendi cupiditatem cum detrahitur siue presentibus siue absentibus nobis; deinde dum Christi patientiam recordamur, tanquam ipso excitato, sicut factum est dum dormiret in naui, qui perturbationem cordis nostri tempestatemque tranquillat, animo sedato atque pacato, oremus etiam pro ipsis detractoribus nostris, ut securi dicamus, Dimitte nobis, sicut et nos dimittimus; sicut et ille dimittebat qui  peccatum quod ei dimitteretur utique non habebat +. Admonitione firmissima sicuti admoniti sumus, et pro nobis oremus, atque pro periculis huius uite, et pro hereticis, perfidisque Iudeis, ac pro paganis. Per omnes orationes genuflexionem facimus, ut per hunc habitum corporis, mentis humilitatem ostendamus excepto quando oramus pro perfidis Iudeis. Illi enim genu flectebant, opus bonum male operabantur, quia illudendo hoc faciebant. Nos ad demonstrandum quod fugere debeamus opera que simulando fiunt, uitamus genuflexionem in oratione pro Iudeis. Similiter et a pacis osculo in istis diebus nos abstinemus: non quod pacis osculum malum sit, ubi ex caritate uero profertur, sed ut demonstretur quam iniuriam passus sit Christus a suo  proditore, ut et nos uitemus eamdem iniuriam in fratribus. Quod dico tale est: locutione et opere debemus subditis monstrare, uitandum esse malum Iude. Signo doloso traditus est Christus: nec mirum si ea intermittamus, ut nostra distinguantur a Iudaismo, cum S. Augustinus dicat: Nostrum diem festum paschalemque ideo transire ad Dominicum, ut nostra festiuitas distinguatur a festiuitate Iudeorum. Dicit ad Ianuarium: Nam Iudei tantummodo mensem nouorum et lunam obseruant a quarta decima usque ad uicesimam primam; sed quia illud eorum Pascha, quo passus est Dominus, ita occurrit ut inter mortem eius et resurrectionem medius esset sabbati dies, addendum patres nostri censuerunt,  ut et nostra festiuitas a Iudeorum festiuitate distingueretur.



CAPUT XIu. De adoratione sancte crucis.

Post hec monet libellus memoratus ut preparetur crux ante altare, quam salutant et osculantur omnes. Crux ab initio, ex quo eam Dominus beauit sanguine suo, ab omnibus fidelibus uerbis et operibus glorificata est. Ex multis glorificationibus, quibus glorificata est, pauca pingam in presenti opere. Dicit Ioannes Chrysostomus in homilia de cruce et latrone: Crux spes Christianorum, crux resurrectio mortuorum, crux cecorum dux, crux desperatorum uia, crux claudorum baculus, crux consolatio pauperum, crux refrenatio diuitum, crux  destructio superborum, crux male uiuentium pena, crux aduersus demones triumphus, crux deuictio diaboli, crux adolescentium pedagogus, crux sustentatio inopum, crux spes desperatorum, crux nauigantium gubernator, crux periclitantium portus, crux obsessorum murus, crux pater orphanorum, crux defensor uiduarum, crux iustorum consiliarius, crux tribulatorum requies, crux paruulorum custos, crux uirorum caput, crux senum finis, crux lumen in tenebris sedentium, crux regum magnificentia, crux scutum perpetuum, crux insensatorum sapientia, crux libertas seruorum, crux imperatorum philosophia, crux lex piorum, crux prophetarum precognatio, crux annuntiatio apostolorum, crux martyrum gloriatio, crux monachorum abstinentia,  crux uirginum castitas, crux gaudium sacerdotum, crux Ecclesie fundamentum, crux orbis terre cautela, crux templorum destructio, crux idolorum repulsio, crux scandalum Iudeorum, crux perditio impiorum, crux inualidorum uirtus, crux egrotantium medicus, crux emundatio leprosorum, crux paralyticorum requies, crux esurientium panis, crux sitientium fons, crux nudorum protectio. Pene omnis glorificatio qua decorata est sancta crux, precata est orationibus presbyteri post Euangelium. Si quis ea uoluerit scrutari, que ibi deprecata sunt, et mentem referre ad presentem glorificationem, inueniet ea in uirtute sancte crucis. De qua et Hieronymus in tractatu Epistole ad Ephesios. Crux itaque Christi non solum nobis, sed et angelis  cunctisque in celo uirtutibus profuit, et aperuit sacramentum quod antea nesciebant. Et Sedulius in Carmine Paschali:

Neue quis ignoret speciem crucis esse colendam.

Dei enim Filius exinaniuit se, ut uisibilis appareret hominibus. Ea die qua crux deosculatur, humiliatus est pro nobis Patri usque ad mortem, mortem autem crucis. Si huius mortis imitatores esse debemus, necnon et humilitatis oportet esse. Unde prosternimur ante crucem, ut fixa humilitas mentis, per habitum corporis demonstretur. Humilitatem mentis non possumus amplius monstrare, quam ut totum corpus ad terram prosternatur. Unde Augustinus in psalmo quadragesimo tertio: Quisquis  enim ita humiliatur, ut genua figat, adhuc habet quo humilietur; quisquis autem sic humiliatur, ut hereat in terra uenter eius, ultra quo humilietur, non habet. Sic prosternor ante crucem ut Paula prostrata est: de qua laudator panegyricus eius Hieronymus dicit in libello uite eiusdem Paule: Prostrataque est ante crucem, quasi pendentem Dominum cerneret. Et ego iacens ante crucem, passus Christus pro me, proscriptus est in corde meo, uirtutem sancte crucis, quam accepit ex Dei Filio, adoro. Creaturam nullam colendo ut Deum adoro, sed uenerando: unde Apostolus inquit, Honore inuicem preuenientes. Omnis substantia que Deus non est, creatura est; et que creatura est, Deus non est. Crux Christi ante me posita, Christum quasi pendentem  in ea mente teneo. Ipsa uerba nostre deprecationis demonstrant quem adoremus. Dicimus: Crucem tuam adoramus, Domine, et sanctam resurrectionem tuam laudamus et glorificamus. Hic non sunt uerba precationis, sed ostentationis adorande crucis, et glorificande resurrectionis Domini. Sed et in alio loco solemus dicere: Deus qui unigeniti Filii tui Domini nostri Iesu Christi pretioso sanguine humanum genus redimere dignatus es, concede propitius ut qui ad adorandum uiuificam crucem adueniunt, a peccatorum suorum nexibus liberentur. Quem deprecor, ipsum adoro, prosternor corpore ante crucem, mente ante Dominum, ueneror crucem, per quam redemptus sum; sed illum deprecor, qui redemit. De qua adoratione scriptum est  in tripartita Historia, libro primo: Hoc enim signum bellicum inter alia pretiosius erat eo quod imperatorem precedere et adorari illud a militibus moris esset. Item in eodem opere, libro secundo: Audiui enim et Probianum uirum in palatio habentem militiam medicorum, crudeli podagre passione detentum, ibi doloribus liberatum, eique apparuisse sanctam mirabiliter uisionem. Cum enim dudum paganus esset, factus postea Christianus, aliquatenus dogma sequebatur: totius uero salutis causam, id est, sacratissimam crucem, nolebat adorare. Hanc habenti sententiam, diuina uirtus apparens signum monstrauit crucis, quod erat positum in altario eius ecclesie, et aperte palam fecit quia ex quo crucifixus est Christus, omnia que ad utilitatem  humani generis facta sunt, quolibet modo preter uirtutem sancte crucis gesta non essent, neque ab angelis sanctis, neque ab hominibus piis +. Fuerunt quidam qui uolebant dicere se uelle eamdem crucem adorare in qua Dominus crucifixus est. Utinam in omnibus ecclesiis haberetur, pre ceteris merito ueneraretur. Quamuis omnis ecclesia eam non possit habere, tamen non deest eis uirtus sancte crucis in eis crucibus que ad similitudinem Dominice crucis facte sunt, sicut legitur in libro Historie Anglorum de Oswaldo fideli rege et Christianissimo, qui in periculo positus, subito fecit crucem, et fixit in terram, eaque adorata, et deprecato Deo coram illa, dedit eis uictoriam.  Sic enim scriptum est in memorato libro tertio, titulo secundo: Ostenditur autem usque hodie et in magna ueneratione habetur locus ille, ubi uenturus ad hanc pugnam Oswaldus, signum sancte crucis erexit, ac flexis genibus Deum deprecatus est, ut in tanta rerum necessitate suis cultoribus celesti succurreret auxilio. Denique fertur quia facta citato opere cruce, ac fouea preparata, in qua statui deberet, ipse fide feruens hanc arripuerit, ac fouee imposuerit, atque utraque manu erectam tenuerit, donec aggesto a militibus puluere terre figeretur, et hoc facto, elata in altum uoce cunctexer citui proclamauerit: Flectamus omnes genua, et Deum omnipotentem uiuum ac uerum in commune deprecemur, ut nos ab hoste superbo  ac feroce sua miseratione defendat. Sic enim ipse, quia iuste pro salute gentis nostre bella suscipimus. Fecerunt omnes ut iusserat. Et sic, incipiente diluculo, in hostem progressi, iuxta meritum sue fidei uictoria potiti sunt. In cuius loco orationis innumere uirtutes sanitatum noscuntur esse patrate, ad indicium uidelicet et memoriam fidei eius. Nam et usque hodie multi de ipso ligno sacro sancte crucis hastulas excidere solent, quas cum in aquas miserint, eiusque languentes aut pecudes potauerint siue asperserint, mox sanitati restituuntur. Quoniam cetera dicta domini Bede accipimus, quare non et ista accipiamus in quibus narratur uirtus Domini, monstrata per uenerationem sancte crucis? Si quis uoluerit dicere, non ita esse  actum de ligno sancte crucis ut Beda narrat, et si ei creditum fuerit, poterit multa testimonia sanctarum Scripturarum euellere, quod absit. Et si quis uoluerit succensere presens factum, Deo rebellis uidetur esse qui hanc uirtutem prestitit ligno sancte crucis, ut non in presenti uictoriam solum daret seruo suo, sed etiam in sequenti tempore uirtutes exerceret per merita sancte crucis, ut memoratum est in presenti opere. Quod si aliquis dixerit: Quare non adoras asinum, quia in eo Dominus sedit, siue cetera talia, que Dominus tetigit corpore suo? secundum paruitatem meam respondeo, quia non lego in auctoritate sanctorum Patrum, miracula et sanitates ex his monstrari, sicut uirtute sancte crucis, et neque me scio per illa redemptum ut per  sanctam crucem: neque diaboli artes ita per illa dissipatas, ut per istam; neque portas per illa inferni fractas, ut per istam; neque animas iustorum ductas in paradisum, ut per istam. Diabolus, et femina, et uir, et lignum scientie boni et mali, fuerunt mucro perditionis nostre: gratia Dei, et uirgo que peperit, et uir, et lignum, sunt in causa restaurationis nostre, non asinus, non mulier hemorrhoissa, non lapis, non puteus in quo Samaritana hauriebat aquam, et cetera talia. Sed non proderat nasci, nisi mori profuisset; non enim frustra dixit Apostolus: Regnauit mors ab Adam usque ad Moysen, etiam in eos qui non peccauerunt, in similitudinem preuaricationis Ade, qui est forma futuri. Formam futuri Ade ita  lego: Sicut primus Adam causa fuit mortis nostre, etiam nobis, qui non manducauimus de ligno uetito; ita Christus est causa uite eterne. Accessit diabolus ad Adam per feminam, et occidit eum; pulsauit ad ostium Ade, quando suggessit Eue. Aperuit ostium Eua, et per illam intrauit ad Adam, quasi suggestio per dilectionem ad consensum. Accessit gratia Domini ad uirginem Mariam, et parauit sibi habitaculum in homine Christo, et reuixit genus humanum quod occisum erat in Adam. Insuper etiam diabolus, qui cepit regnare per mortem in Adam, accessit ad Christum, et tentauit eum per eosdem aditus intreundi, per quos tentauit primum Adam, et non inuenit ostium intrandi, exclusus est foris. Primus Adam accepit legem, ut non manducaret de ligno  scientie boni et mali; si obediret Domino, in ea lege, premium obedientie possideret in uitam eternam, quam ipse perdidit, et nos per illum. Lignum scientie boni et mali secundum suam naturam non habuit mortem in se, sed fuit in causa ut in eo probaretur obedientia parentis nostri, siue uindicaretur inobedientia. Sicut istud lignum fuit in causa probationis, ita lignum uite in causa sempiterne uite. Hoc lignum attulit nobis Dominus noster iehsu Christus per lignum crucis in Ecclesia nostra: ut qui morti debitores eramus per lignum scientie boni et mali, faceret nos uite capaces per lignum sancte crucis. Sicut enim lignum scientie boni et mali ex sua natura non habuit mortem, ita lignum unde nobis uita sempiterna conceditur, non ex se habet hanc uirtutem,  sed ex illius uirtute, qui, si infirmus fuit ex nobis, uiuit ex uirtute Dei, cui uirtuti nunquam et nusquam potest resisti. Cepit regnare mors et diabolus ab inobedientia ligni scientie boni et mali: superata est eadem mors et diabolus per obedientiam ligni sancte crucis. Sicut enim Deo placuit genus humanum restaurare per eamdem naturam per quam perdita erat, id est, per humanam; ita uirtutem obedientie, que corrupta erat in Adam propter esum ligni, per abstinentiam illius, qui obediens fuit Patri in ligno crucis. Sicut enim illa obedientia primi Adam omnibus profuisset, si permaneret usque ad premium, quo non possit peccare genus humanum, ita ista omnibus respicientibus ad illam prodest: primus Adam inobedientie mucrone interfectus est a ligno  scientie boni et mali; secundus Adam per palmam obedientie a cruce transiuit in uitam eternam, et nos secum duxit. Quod enim erat Ade primo destinatum per lignum uite, ut feliciter uiueret si in obedientia Domini perseueraret, hoc nobis nunc tributum est per lignum quod Christus obediens in nostra Ecclesia plantauit. Unde non immerito crux uiuifica uocatur. Adam perditio per quatuor partes mundi dispersa erat, Adam saluatio quatuor partes mundi comprehendit statura corporis sui in ligno. Unde Sedulius in Paschali carmine:

Quattuor inde plagas quadrati colligit orbis:
Splendidus auctoris de uertice fulget Eous
Occiduo sacre lambuntur sidere plaute.
 Areton dextra tenet, medium leua erigit axem,
Cunctaque de membris uiuit natura creatis.
Hanc sanctam crucem totus mundus adoret qui per eam redemptus est, deprecando illum cui potestas est uirtutem suam tribuere secundum suam uoluntatem, iuxta quod disposuit ante secula unicuique creature.



CAPUT Xu. De presentatione corporis Domini in altari, et calicis cum uino non consecrato.

In superius memorato libro inueni scriptum ut duo presbyteri afferant post salutationem crucis corpus Domini, quod pridie reseruatum fuit, et calicem cum uino non consecrato, quod tunc consecretur, et inde communicet populus. De qua obseruatione interrogaui  Romanum archidiaconum, et ille respondit: In ea statione ubi apostolicus salutat crucem, nemo ibi communicat. Qui iuxta ordinem libelli per commistionem panis et uini consecrat uinum, non obseruat traditionem Ecclesie, de qua dicit Innocentius, isto biduo sacramenta penitus non celebrari. Percussus est pastor, oues gregis dissipate sunt. Pastores qui uidentur esse in Ecclesia, declinatione sui officii demonstrant statum illius temporis, qui tunc agebatur apud discipulos Christi. Dominus enim dixit pridie: Non bibam de hoc genimine uitis, donec bibam illud uobiscum nouum: quod manifestat actum esse lectio que legitur secunda feria post Pascha Domini, dicente Petro: Nobis qui manducauimus et bibimus  cum illo, postquam resurrexit a mortuis. Ratus ordo est ut exspectemus usque dum Dominus noster consecret sacramenta corporis et sanguinis sui in cruce, et noua ea faciat per resurrectionem suam: et sic tandem manducemus et bibamus saluberrimum illud sacramentum, non iam pransi, quod apostoli fecerunt in cena Domini, sed ieiuni. Et isto ordine post salutationem crucis oportet singulos remeare ad sua.



CAPUT XuI. De octaua uarietate que fit die sabbati.

Octaua uarietas est in sabbato sancto. Heri retulimus ex decretalibus Innocentii pape hodie non celebrari missam, quod ita esse comperimus ex officio hodierno, quod totam noctem illustrat futuram.  Oportet ut hoc discamus ex prima consecratione cerei, que dicit: Hec nox, in qua destructis uinculis mortis. Et iterum: Hec nox est, de qua scriptum est, et nox ut dies illuminabitur. uigilie agende sunt in nocte ut ex auctoritate Patrum recolimus. Dicit Augustinus ex sermone ad populum in uigiliis Pasche: Dicendum est cur tanta celebritate, hodierna potissimum nocte, uigilias celebremus. Quod die tertio resurrexit a mortuis Dominus Christus, nullus ambigit Christianus. Hac autem nocte hoc factum esse, sanctum Euangelium contestatur. Et paulo post: Illam noctem agimus uigilando, qua Dominus resurrexit, et illam uitam, de qua paulo ante dicebamus, meditamur, ubi nec mors ulla, nec somnus  est, quam in sua carne nobis inchoauit, quam sic excitauit a mortuis, ut iam non moriatur, nec mors ei ultra dominetur. Et iterum: Cui resurgenti paulo diutius uigilando concinimus, prestabit ut cum illo sine fine uiuendo regnemus. Sed et si forte his horis, quibus nos ducimus istam uigiliam, illius adhuc corpus in sepulcro erat, nondumque resurrexerat, nec sic uigilando sumus incongrui, quia ille dormiuit ut uigilemus, qui est mortuus ut uiueremus. Hieronymus horam certam uigiliarum demonstrat in Commentariis Matthei, dicendo: Traditio Iudeorum est, Christum in media nocte uenturum in similitudine Aegyptii temporis: quando Pascha celebratum est, exterminator uenit et Dominus super tabernacula transiit, et sanguine Agni postes nostrarum  frontium consecrati sunt. Unde reor et traditionem apostolicam permansisse, ut die uigiliarum Pasche ante noctis dimidium populos dimittere non liceat exspectantes aduentum Christi; et postquam illud tempus transierit, securitate presumpta, festum cunctis agentibus diem.



CAPUT XuII De agnis de cera factis benedicendis.

Romanus libellus narrat eodem die benedici ceram oleo mixtam, indeque fieri agnos, eosque reseruari usque in octauas Pasche. In octauis uero post communionem dari populo ex his incensum ad adolendum, et ad suffumigandum domibus suis: et narrat similiter nos facere debere de cereo consecrato. Cera namque Christi humanitatem designat, ut Gregorius  in homiliis. Fauus quippe mel in cera est, mel uero in cera, est diuinitas in humanitate. + Agni quos Romani faciunt, Agnum pro nobis factum immaculatum designant. Omnibus rebus nobis Christus ad memoriam frequentius reducendus est, ut Augustinus ad Ianuarium: Non ideo, inquit, tamen putare debent stulti, qui nolunt in melius commutari, adoranda esse ista luminaria, quia ducitur ex eis aliquando similitudo ad diuina mysteria figuranda. Ex omni enim creatura ducitur. + Quando agnum de cera uidemus, Agnus prefiguratus et in Pascha immolatus ad memoriam reducitur. Cui S. Gregorius oleum infudit, quando mysteria Paschalis agni reserauit.



CAPUT XuIII.  De cereo benedicendo

Romanis ita agentibus, nobis quoque preceptum est a papa Zosimo benedicere cereum. Ut diximus, cera humanitatem Christi designat. Unanimitatem significationis uult habere cereus iste cum columna ignis que illuminabat populum Isrel in nocte. Unde dicitur in consecratione cerei: Hec igitur nox est, que peccatorum tenebras columne illuminatione purgauit. Et paulo post: Sed iam columne huius preconia nouimus, quam in honore Dei rutilans ignis accendit. Columna illa Christum prefigurabat, de qua dicit Hieronymus in libro mansionum: Mouerunt autem castra de Ramesse mense primo, quinta decima die mensis primi. Altera die post Pascha  egressi sunt filii Isrel in manu excelsa: Et paulo post: In mense primo quando hiems preteriit et abiit sibi, quando ueris exordium est, quando cuncta renouantur, eximus quinta decima die mensis primi in crastinum Pasche, pleno mensis lumine post esum agni immaculati, et iterum: Et proficiscentes filii Isrel de terra Ramesse, castrametati sunt in Socoth. Et post pauca: Profecti de Socoth, castrametati sunt in Ethan, que est in extremo solitudinis. Tertia mansio offertur post tabernacula, in qua primum uidetur Dominus in nocte in columna ignis, et per diem in columna nubis, ut precedat populum, et dux itineris fiat. Ethan, nobis resonat fortitudo atque perfectio. Et iterum: Preparemus nobis fortitudinem, assumamus perfectum robur ut inter errorum tenebras,  et confusionem noctis conscientie Christi lumen appareat: dies quoque noster nubem habeat protegentem, ut his ducibus ad sanctam terram peruenire ualeamus. Nam et columna nubis in persona Spiritus sancti accipitur, dicente Gregorio Nazianzeno in sermone de secundis Epiphaniis: Baptizauit, inquit, Moyses in mari et in nube, sed in typo, et in figura, ita enim Paulus pronuntiat. Habuit ergo mare formam aque, nubes uero Spiritus sancti. Pars columne, in qua legitur nubem habitasse, protegebat populum Dei, pars altera illuminabat. Namque de Spiritu sancto legitur, et uirtus Altissimi obumbrabit tibi; quod enim obumbrat, protegit. Si enim cereus rutilans illam humanitatem designat que illuminauit omnem hominem uenientem in hunc mundum, profecto  et personam Spiritus sancti in eodem cereo debemus intelligere, que obumbrat casto corpori, ne inficiatur estu concupiscentie. Iste cereus qui prefigurat humanitatem Christi, illuminatus benedicitur, quia humanitas Christi, postquam assumpta est a diuinitate, semper fuit illuminata. Cui semper benedicitur. + Illa columna precedebat filios Isrel antequam transirent mare Rubrum; nostra columna, scilicet cereus, precedat et nostros catechumenos. Lumen ipsius lumen Christi significat, quo et presens nox illuminatur, gratia scilicet resurrectionis, et catechumeni qui uenturi sunt ad baptismum. Ipsam illuminationem designant lectiones que ante baptismum leguntur, ut in sequentibus monstrabitur. Cereus propterea benedicitur, quia nisi ex benedictione  ministri, non potest ex sua simplici natura transire ad mysteria. In mysterio enim erat columna ignis. Quod a diacono benedicitur morem sequitur Romanum: in eo enim archidiaconus conficit agnos. Qui cereus per octo dies neophytorum precedit pontificem, qui est caput populi, quia columna ignis precessit populum usque ad terram repromissionis.



CAPUT XIX. De lectionibus.

Diximus cerei lumine Christi lumen significari, quo illuminantur catechumeni: nunc narrandus est, Domino miserante, modus illuminationis, ut ordinate et illuminato itinere pergatur ad baptismum.  Doctor catechumenorum conuiua debet esse catechumenorum. Hoc egit Christus, quando conuiuabatur cum publicanis et peccatoribus, ut eos traiiceret in se. Hoc Petro dictum est in Actibus apostolorum, quando ei uas linteum de celo missum est: Surge, Petre, occide et manduca: quod ita Beda in eisdem Actibus: Surge, inquit, ad euangelizandum preparare; occide in gentibus quod fuerant, et fac quod es. Qui enim manducat cibum foris positum, in suum corpus traiicit. Precepit ergo uox diuina ut nationes per incredulitatem ante fores posite, interfecta preterita uita, societati Ecclesie quam significat Petrus inserantur. Hanc doctrinam significat mensa in tabernaculo Mosaico, que habet quatuor pedes: quia  quadriformi  ratione omnis diuinorum eloquiorum series distinguitur. Hic oro, intendatis, quam congruentiam habeant lectiones quatuor, et cantica, et orationes que aguntur propter instructionem catechumenorum, cum quatuor pedibus mense.

Idem qui supra in memorato: Mensa tabernaculi quatuor pedes habet, quia uerba celestis oraculi uel historico intellectu, uel allegorico, uel tropologico, id est morali, uel certe anagogico solent accipi. Historia est namque cum res aliqua quomodo secundum litteram facta siue dicta sit, plano sermone refertur.

uideamus si prima lectio cum isto pede uadat. Nonne sicut ibi scriptum est de generatione hominis tenetur secundum historiam? Omnino ita credimus,  ut ibi scriptum est: Faciamus hominem ad imaginem et similitudinem nostram, et presit piscibus maris et uolatilibus celi. Et iterum: Masculum et feminam creauit eos, et sicut ibi narratur, die sexto credimus hominem factum.

Orat sacerdos Deum, qui mirabiliter hominem creauit et redemit, ut homo qui est ad imaginem Dei factus, id est, mentis ratione, resistat catechumenis contra oblectamenta mundi. Doctoris officium est, ut primo instruat catechumenum de sua formatione, dein quomodo cecidisset, dummodo non consentiat carnalibus, ut Adam Eue, posse restaurari ad primam formationem. A doctore habet doctrinam, a sacerdote uero confirmatio impetratur. Secunda lectio plano sermone  refert quomodo populus Isrel ex Aegypto saluatus sit. Quia in superiore lectione audiuit catechumenus suam formationem, in ista audiat redemptionem suam a dominis quibus se uendidit suis peccatis, et audiat quod sicut populum Isrel liberauit Dominus de manu Pharaonis, quem deleuit in mari Rubro, sic possit et eum liberare de manu diaboli per aquam baptismi. Cui sequitur uictorie canticum: Cantemus Domino, gloriose enim magnificatus est. Canticum magnam deuotionem animi demonstrat, quam solent singulariter deuoti percipere, quibus non generaliter respondetur. Exsultat deuotus animus, quia uidet catechumenos deuotos per Dei uocationem et hoc uidet ex affectu doctrine. Istas duas lectiones  unum canticum sequitur, quia utreque in primo pede mense stant, id est, in allegoria. uel ideo priorem lectionem canticum non sequitur, quia in illa insinuatur parens, in quo omnes peccauerunt. Doctrinam doctoris confirmat sacerdos, ita deprecando quod uni populo a persecutione Aegyptia liberando, dextra tue potentie contulisti, id in salutem gentium per aquam regenerationis operaris, presta ut in Abrahe filios et in Isreliticam dignitatem totius mundi transeat plenitudo. Transeamus ad secundum pedem mense. Idem qui supra in eodem: Allegoria est, cum uerbis siue rebus mysticis presentia Christi et Ecclesie sacramenta signantur +. Tangamus tertiam lectionem, que quamuis tertia sit ordine lectionum, tamen propter sacramenta que continet secundo  pedi mense coniungitur. In ea habemus sacramenta Christi et Ecclesie: Apprehendent septem mulieres uirum unum in die illa, dicentes: Panem nostrum comedemus. Secundum historiam, non legimus illud factum, sed in Christo scimus completum, quem apprehenderunt septem dona Spiritus sancti. Unde Hieronymus in Isaia: In aduentu Domini Saluatoris nostri septem mulieres, id est, septem gratie Spiritus sancti, de quibus in consequentibus idem propheta dicturus est, Exiet uirga de radice Iesse, et flos de radice eius ascendet, et reliqua. Et paulo post: Apprehendent Iesum, quem multo tempore desiderauerant, quia nullum alium poterant inuenire, in quo eterna statione requiescerent +. Ecce habes sacramentum Christi, audi et sacramentum  Ecclesie: Cum abluerit Dominus sordes filiarum Sion, et sanguinem Hierusalem lauerit de medio eius spiritu iudicii et spiritu combustionis. Idem qui supra in eodem: Nota quia sordes filiarum Sion lauerit spiritu iudicii, sanguinem autem Hierusalem spiritu combustionis. Quod enim leue est lauatur; quod grauius, exuritur. De quo iudicii spiritu et spiritu combustionis Ioannes Baptista in Euangelio loquebatur: Ego uos baptizo in aqua: qui autem post me uenit, uos baptizabit in Spiritu sancto et igne. Ex quo discimus quia homo tantum aquam tribuat, Deus autem Spiritum sanctum, quo sordes abluuntur, et sanguinis peccata purgantur +. Ecce habes hic sacramenta Ecclesie. Hic demonstratur catechumenis quid amare debeant, ut septem mulieres  que apprehenderunt uirum unum: et quid proficiat eis baptismus, id est, ut per spiritum iudicii et per spiritum combustionis minora et maxima peccata purgentur. Quam sequitur canticum, uinea facta est, in quo continetur sacramentum Synagoge. Si modo non est Synagoga coniuncta uiro Christo, erit cum plenitudo gentium intrauerit. Propter hec duo sacramenta, id est, Ecclesie et Synagoge, orat sacerdos, dicens, Deus, qui nos ad celebrandum paschale sacramentum utriusque Testamenti paginis instruis, da nobis intelligere misericordiam tuam. Quod doctor docuit, id est, remissionem peccatorum accipere gentes per Christianitatem, et Iudaicam plebem, que uinea dicitur Soreth, quando fuerit uinea  Domini Sabaoth domus Isrel, id est, uir uidens Dominum, hoc orat sacerdos, ut eamdem misericordiam, per quam fit remissio, intelligat Ecclesia, et dicat: Ostende nobis, Domine, misericordiam tuam. Tertium pedem mense requiramus. Dicat Beda in quo et supra: Tropologica  locutio ad institutionem et correctionem morum, siue apertis siue figuratis prolata sermonibus, respicit.

Fas est ut postquam docti fuerint catechumeni de purgatione baptismi, instruantur de moribus. Dicit lectio quarta: Audite audientes me, et comedite bonum, et delectabitur in crussitudine anima uestra. Inclinate aurem uestram, et uenite ad me: Audite, et uiuet anima uestra, et feriam uobiscum pactum sempiternum, misericordias Dauid fidelis. Quod ita Hieronymus  in eodem Isaia: Sermo diuinus non carnis illis bona, sed anime pollicetur. Si enim audieritis me bona terre comedetis, siue bonum, qui dicit, Ego sum pastor bonus, et delectabitur in bonis et in crassitudine anima uestra. Ergo bona que anime repromissa sunt, non diuitie et corporis sanitas, et seculi dignitates, que etiam philosophi appellant indifferentia, id est, nec bona nec mala, et pro utentium qualitate uariantur, sed illa credenda sunt ad que hortatur Deus: Declina a malo, et fac bonum, et reliqua. Hec uult docere qui dicit, Audite audientes me, ut declinet catechumenus a malis moribus, et faciat bonos; et iterum: Derelinquat impius uias suas, et uir iniquus cogitationes suas, et reuertatur ad Dominum. Sicut prime due lectiones propter  historicam narrationem concluduntur uno cantico, sic ista una dilatatur in duobus, propter duas res sibi coniungentes, scilicet mores bonos et celestem patriam. Unde Propheta: Anima eius in bonis demorabitur, et semen eius hereditabit terram. Et pene in aliquibus reperiuntur eadem in canticis que in lectione. Dicit lectio: Omnes sitientes, uenite ad aquas; canticum dicit, Sitiuit anima mea ad Deum fontem uiuum. Lectio dicit: Feriam uobiscum pactum sempiternum misericordias Dauid fidelis; canticum dicit, Deus fidelis in quo non est iniquitas. Lectio dicit: Et quomodo descendit imber, et nix de celo, et illuc ultra non reuertitur, sed inebriat terram, et infundit eam, et reliqua; canticum dicit, Audiat terra uerba oris mei, exspectetur sicut pluuia eloquium meum, et  descendant sicut ros uerba mea.

Quibus in uerbis euangelica doctrina monstratur, quam precatur doctor infundi super catechumenos, postea admonet ut non sileant, dicantque quid in corde habeant, et dicit: Date magnificentiam Deo nostro, et reliqua. Iam sunt in ipso introitu ostii baptismalis. Orat sacerdos, qui sentit ex deuotione animi uocatos eos esse a Domino, continuam protectionem, dicendo: Concede propitius, ut quos aqua baptismatis abluis, continua protectione tuearis. In quarto cantico teneamus quartum pedem mense. Beda in eodem anagoge, id est, sensus ad superiora ducens, locutio est que de premiis futuris, et ea, que in celis est uita futura, siue mysticis siue  apertis sermonibus disputat. Audiamus quid dicant catechumeni post admonitionem doctoris: Sicut ceruus desiderat ad fontes aquarum, ita desiderat anima mea ad te, Deus.

Quod Augustinus ita: Et quidem non male intelligitur, uocem esse eorum qui cum sint catechumeni, ad gratiam sancti lauacri festinant. Unde et solemniter cantatur hic psalmus, ut ita desiderent fontem remissionis peccatorum, quemadmodum desiderat ceruus ad fontes aquarum. Sitiuit anima mea ad Deum uiuum. Unde qui supra: Quid sitiuit? Quando ueniam, et apparebo ante faciem Dei. Hoc est quod sitio, uenire et apparere. Sitio in peregrinatione, sitio in cursu, satiabor in aduentu. Sed quando ueniam? Quod enim citum est Deo, tardum est desiderio.  Quando ueniam et apparebo ante faciem Dei? ex illo desiderio est et hoc quod clamatur alibi, Unam petii a Domino, hanc requiram, ut inhabitem in domo Domini per omnes dies uite mee. Totum anagogicum sonat. Idipsum deprecatur sacerdos, ut qui festa paschalia agimus, celestibus desideriis accensi, fontem uite sitiamus. Inter hec duo cantica non est lectio necessaria, quia  qui in bonis moribus moratur, restat ut celestia tantummodo sciat, quamuis propter conuenientia lectionis et duorum canticorum, sine altera lectione congrue coniungantur.



CAPUT XX. De duobus cereis.

Diximus cereum consecratum Christi humanitatem  designare, quo utimur pro columna ignis cui coniunximus lectiones. Etenim illius lumen Christi doctrinam signat, qui est fons omnis sapientie; illo catechumenorum tenebre expulse sunt. Qui cereus ideo nouo igne accenditur, ut designet Christi doctrinam nouam, que est in Nouo Testamento, siue nouam gratiam qua illustrata est nox singulariter Dominica, uidelicet Christi resurrectione. Additur etiam in libello memorato alter cereus, ubi dicitur: Et tunc illuminantur duo cerei, tenentibus duobus notariis, et reliqua. Nos uero hunc ordinem diligenti cura uolumus obseruare, quoniam Christus lux uera que illuminat omnem hominem uenientem in hunc mundum, dixit choro apostolorum: uos estis lux mundi. Sit cereus consecratus in Christi persona;  sit alter cereus, illuminatus a primo cereo, chorus apostolorum: utrique sint in ecclesia, utrique precedant catechumenos nostros ad baptismum, precedant nos ad terram promissionis. Christi apostolorumque constitutione diligentissima cura debemus obseruare. Per se Christus illuminat Ecclesiam, illuminat et per apostolos. Unde Augustinus ad Ianuarium, quando ei exponit cur nos ieiuni communicemus, cum apostoli non ieiuni communicauerint. Namque Saluator, inquit, quo uehementius commendaret mysterii illius altitudinem, ultimum hoc uoluit infigere cordibus et memorie discipulorum, a quibus ad passionem digressus erat: et ideo non precepit quo deinceps ordine sumeretur ut apostolis per quos  Ecclesias dispositurus erat, seruaret hunc locum. In duabus uarietatibus catechumenorum doctores introduximus, id est, in quarta feria post mediam Quadragesimam, in qua docti sunt de fide et moribus: et in hodierna die, qua perfectius instruuntur. In his duabus uarietatibus non reor doctorum uariare doctrinam, cum ex his duobus uita nostra pendeat. Unde dicit Beda in libro de Tabernaculo: uita nostra in presenti fide et operatione recta consistit. Propterea hodierna die repetitur doctoris opus, ut si forte per obliuionem dilapsum est, quod olim didicerunt catechumeni aut si aliqui nondum interfuerunt, hodie plenius instruantur.



CAPUT XXI. De pronuntiatione lectionum in uigiliis Pasche et in  uigiliis Pentecostes.

Tribus generibus subditorum debitores sumus loqui in ecclesia, scilicet sapientibus, et insipientibus, et domesticis nostris. De sapientibus et insipientibus loquitur Paulus ad Romanos: Sapientibus, inquit, et insipientibus debitor sum. De domesticis dicit ad Corinthios: Preter illa que extrinsecus sunt, instantia mea quotidiana sollicitudo omnium Ecclesiarum. Per instantia quotidiana, que uocat sollicitudinem omnium Ecclesiarum, illam doctrinam monstrat quam quotidie faciebat ad eos qui secum morabantur. Status noctis, in quo legimus quasi insipientibus, monstrat corda insipientium, quibus necesse est ut extrinsecus lumen habeant. Utrosque habemus in ecclesia nostra, et sapientes et insipientes. Melius  enim conuenit catechumenos comparari insipientibus quam sapientibus. Propter hanc pronuntiationem, quam facimus in uigiliis Pasche et Pentecostes, ista tangimus, ut nouerimus quare aliter pronuntietur in officio misse et aliter isto officio. Que si Dominus dederit, plenius dicturi sumus in officio diurnali et nocturnali. Propter cecitatem cordis catechumenorum, qui sunt insipientes, comparauimus lectiones eorum statui noctis; ut in nocte pronuntiatur lectio, ita pronuntietur in presentia catechumenorum. Dicit libellus de quo sepe memorauimus, qui continet Romanum Ordinem. Non pronuntiatur lectio libri Genesis, nec lectio libri Exodi, similiter et de ceteris. Si enim hoc obseruatur, hanc nobis uidetur posse habere rationem: eis qui cognoscunt  ciues celestis Hierusalem, ut sapientes, pronuntiandi sunt iidem ut amore dulcedinis, nominis ciuis sui auidius lectio bibatur. Hi uero, id est catechumeni, qui nondum cognouerunt ciues Hierusalem, frustra eis profertur auctor incognitus, quibus firmissima auctoritas uilescere potest per ignorantiam.



CAPUT XXII. De canticis.

Esto, catechumeni in proximo futuri sunt de cetu centum quadraginta quatuor millium, qui cantant canticum nouum, quod nemo potest dicere, nisi ille. Pro illo precatur a sacerdote in Sacramentario: et ut ab immaculato diuini fontis utero in nouam renatus creaturam, progenies celestis emergat; et  quos aut sexus in corpore, aut etas discernit in tempore, omnes in unam pariat gratia mater infantiam. Et in sequentibus: Ut omnis homo hoc sacramentum regenerationis ingressus, in uere innocentie nouam infantiam renascatur. Propter futuram renouationem in ueram innocentiam, iam, quasi factum sit quod cito est uenturum, ex persona ipsorum cantat cantor cantica que ceteri non possunt cantare, qui maculati sunt post uterum baptismi; ut lectio sit ista, sicut nobis uidetur, quasi species magistrorum: et canticum, quasi beneuolentia auditoris: et oratio sacerdotis atque populi, qui respondent, Amen, confirmatio precedentis beneuolentie. Cantare solius est in conspectu Domini gaudere pre ceteris de innocentia, qua procul dubio  uestiuntur infantes in baptismo. Quamuis propter cantum cantica dici possunt, tamen in libris unde ista excerpta sunt, carmina aut cantica uocantur. De primo scriptum est: Tunc cecinit Moyses et filii Isrel carmen hoc Domino, et dixerunt, Cantemus Domino. De secundo ita Isaias: Cantabo dilecto meo canticum patruelis mei uinee sue. uinea facta est, etc. De tertio ita in Deuteronomio: Scripsit Moyses canticum hoc et docuit filios Isrel. Quartum quamuis non pretituletur in Psalterio de cantico, tamen ab Augustino uiro doctissimo habemus illud canticum nominatum. Sic enim scripsit in prefatione cantici, Sicut ceruus: Corpus, inquit, Christi Ecclesia est, nec in omnibus qui intrant in Ecclesiam, inuenitur tale desiderium; sed tamen quicunque suauitatem  Domini gustauerunt, et quod eis sapit, agnoscunt in cantico.



CAPUT XXIII. De olei unctione in sabbato sancto.

Scrutinium habet suum proprium opusculum, et propterea nos oportet preterire illud, precipue quia iam inde operatum est. Sed quia in itinere nostra carissima inuenimus, non possumus preterire ea, nisi uisendi gratia osculum eis prebeamus. Ac per hoc libet nunc dicere de olei unctione. Dicitur in Sacramento: In sabbato Pasche ad reddentes, dicit dominus papa post : Primo dicendum est, reddant; et postea, quid dicat papa: Nempe, lectionem, quam acceperunt quarta feria post medium Quadragesime, hodie reddunt.

 Papa infit: Nec te latet, Satana, imminere tibi penas; et post paululum: Da honorem Spiritui sancto paracleto, et recede ab his famulis et famulabus Dei; iste est exorcismus pape, ipse precessit in olei consecratione. De quo officio dicit Gregorius in homiliis: Sancta quippe Ecclesia quotidie spiritaliter agit quod tunc per apostolos corporaliter faciebat. Nam sacerdotes eius cum per exorcismi gratiam manum credentibus imponunt, et habitare malignos spiritus in eorum mente contradicunt, quid aliud faciunt, nisi demonia eiiciunt. Sequitur in Sacramentario: Post hoc tangit singulis nares et aures, et dicit eis, Ephpheta. Istud officium prelibatum est in memorata quarta feria, sed fors ideo reperitur quia aliqui nondum uenerant,  siue per negligentiam perdiderunt quod acceperunt, qui uenerant.

Sequitur in eodem Sacramentario: Postea tangit de oleo sancto scapulas et pectus. Ut prediximus, istud oleum ad donum gratie Dei pertinet, de quo dicebat Paulus: Alteri fides in eodem spiritu. Ad tutamen mentis et corporis imponitur oleum in scapulis et pectore. In armis tutaminis locum scutum solet tenere. Fidem idem Apostolus inter ceteras uirtutes pro scuto ponit, dicendo: Sumentes scutum fidei. Per cogitationes prauas et opera diabolus nos corrumpit; propterea munimur oleo exorcismi, id est, scuto fidei in scapulis, que sunt habiles ad portanda onera, per quas intelligere possumus opera, ut expulsa opera diaboli non habeant locum redeundi.  Similiter et in pectore pro munimine cogitationum. Unctio forinseca ostendit quid intus operetur Spiritus sanctus ad inuocationem sacerdotis. Et dicit: Abrenuntias Satane, id est, diabolo, quem in ore tenebas per immolationem idolorum? Iterum: Et omnibus operibus eius? Que aliqua sunt carnalia, sicut est uoluptas carnis, ad quam pertinet cibus superfluus, et potus, et omnis luxuria? et aliqua spiritalia, sicut est superbia, inuidia et cetera. Propter hec carnalia, ut absint, ungitur in scapulis: et propter spiritalia, ut adsint menti, ungitur in pectore. Sequitur: Et omnibus pompis eius. Ut breuiter stringam omnes honores uanos et superfluos hic intelligo: de multis unum proferam. Quando aliquis imperator uel potens festis diebus procedit  ad missam, ducitur cum eo inter ceteras pompas phaleratus equus auro et argento, super quem nullus sedet eundo et redeundo. Ecce pompa, ecce frustratus honor. Promissio facta est, ut firma sit, gratie Dei quasi quodam oleo, tribuendum est. De qua promissione dicit, qui supra, in memoratis: In die quippe baptismatis, omnibus nos antiqui hostis operibus atque omnibus pompis eius abrenuntiare promisimus. Itaque unusquisque uestrum ad considerationem sue mentis oculos reducat, et sic seruat post baptismum quod ante baptismum spopondit, certus quia iam fidelis est, gaudeat. Per presentem abrenuntiationem expulsus est prior hospes? per confessionem credulitatis intreat secundus. Quamuis post consecratam aquam interrogetur credulitas,  tamen hic a nobis recitabitur propter continuationem expulsionis prioris hospitis et introductionis secundi. Dicit sacerdos: Credis in Deum Patrem omnipotentem? Confitetur interrogatus se credere. Ecce aditus iam paratus secundi hospitis per fidem. Postea interrogatus, si credat in Filium, respondet credere se. Ecce aditus diuinorum operum. Propterea factus est Deus homo, ut nos alloqui posset, et opera sue uoluntatis monstrare. Post hoc dicitur: Credis in Spiritum sanctum? Respondet se credere. Expulse pompe, adoptantur dona uera Spiritus sancti, que enumerat Isaias.



CAPUT XXIu. Comprobatur ex Euangelio posse saluari catechumenos per confessionem ceterorum fidelium.


Scriptum est in Euangelio Marci uenisse Syrophenissam mulierem ad Christum, rogantem pro filia, que habebat spiritum immundum. Cui Dominus dixit: Sine prius saturari filios: non enim est bonum sumere panem filiorum, et mittere canibus. At illa respondet, et dicit ei: Utique, Domine. Nam et catelli sub mensa comedunt de micis puerorum. Et ait illi: Propter hunc sermonem uade, exiit demonium de filia tua. Hec mulier Syrophenissa typum gessit Ecclesie: que quotidie rogat Dominum pro filia sua, que nondum est Christiana, et offert fidem suam pro ipsa, quoniam propter infantiam illa adhuc  non potest loqui, quam tamen credimus saluari, iuxta illud Euangelii per sermonem matris: Ut ista audiuit, propter hunc sermonem, id est, quem mater protulit, humilitatis et fidei, exiuit demonium a filia: ita credimus per confessionem porrigentium infantem ad fontes, expelli demones a catechumenis. Quod fide matris saluata sit filia, aperte Mattheus narrat, dicente Domino: O mulier, magna est fides tua; fiat tibi sicut uis. Et sanata est filia illius ex illa hora. Unde habemus in libro Bede scriptum, quem fecit super Marcum. Propter humilem, inquit, matris fidelemque sermonem, filiam deseruit demonium. Ubi datur exemplum catechizandi et baptizandi infantes, quia uidelicet per fidem et confessionem parentum in baptismo liberantur a diabolo  paruuli, qui necdum per se sapere uel aliquid cogitare boni possunt aut mali. Ex hoc datur intelligi ut adultus, qui potest loqui, ore proprio confessionem suam proferat, quam propterea ceteri offerunt pro paruulis, quia ipsi loqui non possunt. De qua re dicit Augustinus in epistola ad Bonifacium episcopum de paruulis requirentem: Queris a me utrum parentes baptizatis paruulis suis noceant, cum eos demoniorum sacrificiis sanare conantur? Et si non noceant, quomodo eis prosit, cum baptizantur, parentum fides, quorum eis non potest obesse perfidia? Ubi respondeo tantam illius sacramenti, hoc est baptismi salutaris, esse uirtutem, in sancta compage corporis Christi, ut semel generatus per aliorum carnalem uoluntatem, cum semel regeneratus fuerit  per aliorum spiritalem uoluntatem, deinceps non possit uinculo aliene iniquitatis obstringi, cui nulla sua uoluntate consensit. Si enim secundum sanctum Augustinum alterius uoluntate regeneratur paruulus in baptismo, nulli incredibile debet esse, nisi saluetur fide alterius. Non enim potest, ut omnibus liquet, sapientiam habere fidei infans, qui nondum sapit neque intelligit: et qui non, iuxta quod in promptu uideo, multum separatur moribus a pecoribus. Animam habet paruulus, que uiuificat corpus, quam etiam habent pecora: memoriam habet, sed illam quam pecora habent, id est, eam que per sensum corporis intrat ad animam: nichilominus in ceteris operibus, quantum segregetur, aut non segregetur  ab illis, facile potest dinosci; neque hoc mirum, si absoluatur paruulus alterius fide, qui alieno peccato obligatus est. Que causa sit ut alterius uoluntate regeneretur, memoratus Augustinus ad eumdem quem supra, in sequentibus monstrat: Ut autem, inquit, possit regenerari per officium uoluntatis aliene, cum offertur consecrandus, facit hoc unus Spiritus, a quo regeneratur oblatus. Non enim scriptum est: Nisi quis renatus fuerit ex parentum uoluntate, aut ex offerentium, uel ministrantium fide; sed: Nisi quis renatus fuerit ex aqua et Spiritu. Aqua igitur exhibens forinsecus sacramentum gratie, et Spiritus operans intrinsecus beneficium gratie. Liquido hic monstratur morem confessionis nostre tenuisse Ecclesiam sancti Augustini,  id est, ut minister fidem suam offerat pro paruulo, quando dicit: Non enim scriptum est, nisi quis renatus fuerit ex parentum uoluntate, aut ex offerentium uel ministrantium fide. Quod propterea dicit, ut intelligamus non esse opus liberandi paruulum uoluntate siue fide offerentium, sed Spiritu sancto, qui communis est maioribus offerentibus et paruulis renatis. Tamen ut hoc fiat, id est, ut saluetur paruulus per opera Spiritus sancti, ualet multum uoluntas et fides offerentium. Et paulo post dicit memoratus Augustinus in memorata epistola: Regenerans ergo Spiritus in maioribus offerentibus, et paruulo oblato renatoque, communis est: ideoque per societatem unius eiusdemque Spiritus prodest offerentium uoluntas paruulo oblato. Dicitur quodammodo paruulus  fidem habere propter fidei sacramentum, et conuersionem ad Deum habere propter conuersionis sacramentum, quia est in illo celebrata similitudo fidei, similitudo conuersionis. Unde eadem in epistola idem qui supra: Si enim sacramenta quedam similitudinem rerum earum quarum sacramenta sunt, non haberent, omnino sacramenta non essent. Ex hac autem similitudine plerumque iam ipsarum rerum nomina accipiunt. Sicut ergo secundum quemdam modum, sacramentum corporis Christi, corpus Christi est; sacramentum sanguinis Christi, sanguis Christi est, ita et sacramentum fidei, fides est. Nihil est autem aliud credere, quam fidem habere: ac per hoc, cum respondetur paruulos credere, qui fidei non habent effectum, respondetur,  fidem habere propter fidei sacramentum, et conuertere se ad Deum propter conuersionis sacramentum: quia et ipsa responsio, ad celebrationem pertinet sacramenti, sicut de ipso baptismo Apostolus: Consepulti, inquit, sumus Christo per baptismum in mortem . . . Non ait, sepulturam significauimus, sed prorsus ait, consepulti sumus. Sacramentum ergo tante rei, non nisi eiusdem rei uocabulo nuncupauit. + Ex sacramento quidem habet similitudinem, quasi ipse paruulus respondeat: ex ore offerentium fidem suam, habet quodammodo fidem. Sicut nos propter similitudinem sepulture Domini, quam accepimus in baptismo, ipsam rem, id est sepulturam, agimus, ita ex responsione parentum siue offerentium, qui  similitudinem credulitatis paruulorum exercent, agitur in infantibus fides. Solemus enim nominare infantem, et dicere ei: Credis in Deum Patrem? atque respondet offerens? Credo. Satis superius demonstratum est ex euangelico testimonio, quod fides offerentis possit eum saluare. Et ex Augustino possumus intelligere eumdem paruulum respondere uoce offerentis, ubi dicit: Facit hoc unus Spiritus, ex quo generatur oblatus: et ubi idem Augustinus disputat et similitudine sacramentorum, ad eas res quarum sacramenta sunt, ubi dicit, cum respondetur, paruulos credere qui fidei non habent affectum. Ex quo intelligere possumus, ex similitudine responsionis, quasi ipse paruulus respondeat, sacramentum fidei celebrari in paruulo, et in alio loco, ubi dicit: Nam  sicut credere respondent, ita etiam fideles uocantur. + Ita credo propter opus unius Spiritus sancti, quod offerens respondet, hoc esse illius quem offert. Non diceret toties sanctus Augustinus fidei sacramentum nisi esset aliquis effectus inter rem ipsam et similitudinem eius, id est, inter sacramentum fidei, quod potest fides nominari, et ipsam fidem, quam homo profert ex intelligibili animo. Sicut enim distat aliquid inter nostram sepulturam, quam accepimus in baptismo, et Christi, qua resurrexit a mortuis, ut ultra non moriatur: ita inter sacramentum fidei et fidem: Tamen ipsa sacramenta ad hoc ualent ut nos perducant ad ipsas res quarum sacramentum sunt. Sacramento fidei saluatur paruulus usque ad tempus quo possit discere fidem suam. Unde qui supra, in  sequentibus ad eumdem quem supra, dicit: Itaque paruulum etsi nondum fides illa que in credentium uoluntate consistit, iam tamen ipsius fidei sacramentum fidelem facit. Nam sicut credere respondetur, ita etiam fideles uocantur, non rem ipsam annuendo, sed ipsius rei sacramentum percipiendo. Cum autem sapere homo ceperit, non illud sacramentum repetit, sed intelligit, eiusque ueritati consona etiam uoluntate coaptabitur. Hoc quandiu non potest ualebit sacramentum ad eius tutelam aduersus contrarias potestates, et tantum ualebit, ut si ante maioris [rationis] usum ex hac uita migrauerit, per ipsum sacramentum, commendante Ecclesie caritate, ab illa damnatione que per unum hominem intrauit in mundum, Christiano adiutorio liberetur. Hoc qui  non credit, et fieri non posse arbitratur, infidelis est etsi fidei habeat sacramentum: longeque melior est illo paruulus qui etiamsi fidem nondum habeat in cogitatione, non ei tamen obicem contrarie cogitationis apponit.



CAPUT XXu. De consecratione baptisterii.

In prima oratione mundatur et serenatur habitaculum hospitis, qui Deum debet suscipere, et deprecatur eius aduentus, ut ex ipsa oratione possumus cognoscere. Omnipotens, inquit, sempiterne Deus, adesto magne pietatis tue mysteriis, adesto sacramentis, etc. In sequenti manifestat se iam habere hospitem cui loquatur: quapropter dicit: Sursum  corda. Deinde gratias agit quia dignatus est tam magnus hospes ad tam humile hospitium descendere, ut in eadem oratione monstratur. Et licet, inquit, nos tantis mysteriis exsequendis simus indigni, etc. Deinde recolit miracula que iam facta sunt per aquam, id est: in primordio creationis Spiritus sanctus ferebatur super aquas, ut uirtutem sanctificationis aquarum natura conciperet. Refert et aliud, quod in salutatione arce factum est.

Unde ita scriptum est in memorata oratione: Deus, qui nocentis mundi crimina per aquas abluens, regenerationis speciem in ipsa diluuii effusione signasti, etc. Postea intrat sacerdos ad expulsionem diaboli, dicendo: Procul ergo hinc, iubente te Domino, omnis spiritus immundus abscedat, etc.

 Quali ignominia dignus sit hospes aque expelli, per suam insufflationem sacerdos monstrat, ut illud impleatur quod Dominus dixit: Nunc princeps mundi huius eiicietur foras. Eiecto illo hospite munitur aqua crucis signaculo, ut non habeat locum redeundi diabolus. Per inuocationem sancte Trinitatis exemplo baptismi Christi, Trinitas adest in nostro baptisterio per inuocationem sacerdotis.

Prima benedictio Patrem inuocat, que dicit: Benedico te, creatura aque, per Deum uiuum, per Deum sanctum, qui te in principio uerbo separauit ab arida, et reliqua. Secunde benedictioni Filius adest: Benedico te et per Iesum Christum Filium eius unicum, Dominum nostrum, qui te in Cana Galilee  signo admirabili sue potentie conuertit in uinum, et reliqua. Spiritus sanctus introducitur in nouissimo, et est omnis deprecatio ut sicut Dominus iussis suis aquam fecit obtemperare in superioribus miraculis, ita et nunc eo iubente efficiatur non solum habilis ad abluenda corpora, sed etiam ad purificationem mentis, sicut in sequentibus dicitur, ut preter naturalem emundationem, quam lauandis possunt adhibere corporibus, sint etiam purificandis mentibus efficaces. Hoc in loco, id est, postquam dixerit sacerdos: In nomine Patris, et Filii, et Spiritus sancti, mutatur uox quasi ad lectionem legendam.

In presenti oratione humilis deprecatio est, seu aliqua preparatio mentis ad impetrandum aduentum sancti Spiritus in aquam, ut sicut in prima oratione  deprecatus est Deus uenire in mentem sacerdotis, sic et in sequentibus deprecetur uirtus Spiritus sancti, ut ueniat in naturam aque. Ita enim dicit sacerdos: Hec nobis precepta seruantibus, ac si dicat: Non nostra presumptione tantam uirtutem audemus inuocare in naturam aque, sed ex precepto Domini nostri qui iussit baptismum exercere. Atque deinceps infit: Tu Deus omnipotens clemens adesto, tu benignus aspira, et reliqua que sequuntur. Post hanc humilem deprecationem uocat sacerdos Spiritum sanctum, et alta uoce, id est, alto mentis affectu deprecatur, ut dignetur aduenire ad ipsam aquam ita dicendo: Descendat in hanc plenitudinem fontis uirtus Spiritus tui. Que deprecanda sunt, ut ibi operetur,  sequentia uerba monstrant presentis orationis.



CAPUT XXuI. De immissione cereorum in aquam.

Clamante uoce sacerdotis, ut descendat uirtus Spiritus sancti in aquam, cerei neophytorum deponuntur in aquam. Quare hoc? nisi ut demonstretur modo cereus signare Spiritum sanctum? Legitur unam columnam fuisse in itinere filiorum Isrel, que utrumque haberet in ministerio, hoc est, ut lux eis esset in nocte ex una parte, et ex altera protectio nubis in die. De qua dicit sanctus Augustinus in libro XII contra Faustum: Cur non ergo et nobis Christus columna, quia et rectus et simus, et fulciens infirmitatem nostram per noctem lucens,  per diem non lucens, et ut qui non uident, uideant, et qui uident ceci fiant. Legunturque quasi due, ut nostra translatio tenet: Dominus autem precedebat eos ad ostendendam uiam per diem in columna nubis, et per noctem in columna ignis. Ut enim per cereum illuminatum ad memoriam reducimus columnam ignis, que figurabat Christum, a quo illuminati sunt apostoli, quibus dicitur: uos estis lux mundi: sicut a benedicto cereo illuminatur alter cereus, ita per cereos exstinctos siue, ut melius possumus dicere, cereum propter unitatem Ecclesie, per quem ad memoriam reducimus columnam ignis, Spiritus sancti persona designatur. Unde Gregorius Nazianzenus in sermone de secundis epiphaniis: Baptizauit, inquit, Moyses in mari et  in nube, sed in typo et in figura: it enim Paulus pronuntiat. Habuit ergo mare formam aque, nubes uero Spiritus sancti.

Sine lumine est cereus neophytorum usque ad tempus quo ceteri ecclesie illuminantur: tempore quo ceteri cerei illuminantur, illuminantur et neophytorum. Postquam enim Spiritus sanctus purgauerit corda neophytorum, et eos introduxerit in societatem et unanimitatem Ecclesie, tunc illuminabit corda eorum.

Sicut enim in sua persona habet, ut sit communicatio Patris et Filii: habet in operatione, ut coniungat sanctam Ecclesiam, et contineat in unitate. Solemus differre officium illuminandorum cereorum usque ad misse officium: siue propter causam, ut  prius accipiant neophyti impositionem manus episcopi, et sic eos credamus illuminari Spiritu sancto, seu propter noctem, in qua celebramus missam, ut sicut gloria resurrectionis illustrata est, ita illustretur lumine nostrorum cereorum. Dictum est, ut estimo, quare cerei deponantur in aquam ad inuocationem Spiritus sancti, quoniam ipsi Spiritus sancti personam aliquo modo demonstrant.



CAPUT XXuII. De unctione chrismatis a presbytero, et de impositione manus episcopi super neophytum.

Antequam aliquid dicatur de manus impositione episcopi, dicendum est, qua de causa ungatur neophytus a presbytero in uertice capitis. Ut in gestis  pontificalibus legitur, Syluester papa instituit, ut a presbytero ungeretur neophytus in cerebro; ita enim scriptum est: Hic constituit, ut baptizatum liniat presbyter chrismate leuatum de aqua propter occasionem transitus mortis +. Quo tempore Syluester regeret Ecclesiam, manifestum est: hoc est, tempore quo Nicenum concilium confirmatum est sub imperatore Constantino. Dein, ut reor, Patres sancti constituerunt, ut ungerentur neophyti a presbyteris chrismate consecrato ab episcopo. Unde unus eorum doctor egregius Beda dicit in tractatu super Actus apostolorum. Nam presbyteris, siue extra episcopum, siue presente episcopo, cum baptizant, chrismate baptizatos ungere licet, sed quod ab episcopo fuerit consecratum: non tamen frontem  ex eodem oleo signare, quod solis debetur episcopis, cum tradunt Spiritum paraclitum baptizatis. Quod si antea agebatur superflue constitutum a sancto Syluestro, quod iam agebatur. Secundum hoc constitutum, reor, quod ad hoc priore tempore de unctione chrismatis pontifex exspectabatur, ut per manus episcopi omnis unctio carismatis ageretur: usque ad illud tempus non generaliter omnes baptizabantur, precipue cum imperatores et ministri eorum pagani erant, ac ideo non facile neophytis potuit occurrere episcopus, uel ipsi ad episcopum uenire. Sacerdos, qui ungit neophytum, uerbis sue orationis solutionem uinculorum et alligationem uulnerum monstrat, dicendo: Deus omnipotens, Pater Domini nostri Iesu Christi, qui te regenerauit  ex aqua et Spiritu sancto, quique dedit tibi remissionem omnium peccatorum. In istis uerbis et curationem intelligimus plagarum, et solutionem uinculorum. Postea addit memoratus sacerdos: Ipse linit te chrismate salutis in uitam eternam: in istis uero intelligimus saluationem quamdam, que pertinet ad salutem usque in uitam eternam. Episcopus uero transilit uerba: Ipse te linit chrismate salutis, quasi ditior, non solum ut saluare possit, sed etiam ditare, et dicit: Emitte in eum septiformem Spiritum sanctum tuum paracltum de celis, spiritum sapientie et intellectus, spiritum consilii et fortitudinis, spiritum scientie et pietatis, adimple eum spiritu timoris Domini et consigna eum signo crucis, in uitam propitiatus eternam. Hec sunt uestimenta,  quibus ornari oportet filium regis, ut stare possit in aula celesti. Qui baptizantur, filii sunt Dei, ut Ioannes Euangelista narrat: Quotquot autem receperunt eum, dedit eis potestatem filios Dei fieri, et reliqua. Episcopus deprecatur Deum, ut sicut lauare dignatus est hominem per baptismum, ita dignetur uestire regalibus uestibus, quibus indui oportet filios regis. De quibus filiis dicit apostolus Paulus: Omnes qui in Christo baptizati estis, Christum induistis. Ibi induunt se neophyti Christum, ubi renouantur in imaginem eius qui creauit eos. Mens enim uestis se Christo, quando illo spiritu uestitur, qui requieuit in homine Christo, postquam cepit esse homo. Audiui quemdam interrogare, si  sine impositione manus episcopi possit neophytus possidere regnum celorum. Latro qui in cruce confessus est Dominum, et audiuit ab eo, Hodie mecum eris in paradiso, non suscepit manus impositionem, quamuis eum baptizatum credamus fuisse in cruce suo sanguine. De quo baptismo dicit Gregorius Nazianzenus in sermone de secundis Epiphaniis: Scio enim et quartum baptismum, quo quis sanguine suo per martyrium baptizatur, quo baptismo etiam Christus baptizatus est, ut et in hoc, sicut in ceteris formam credentibus et se sequentibus daret. + De quo baptismo dicit Augustinus in epistola ad Seleucianum: Iam non debemus querere quando quisque fuerit baptizatus; sed quoscunque legimus in corpore Christi, quod est Ecclesia, pertinere  ad regnum celorum, non nisi baptizatos intelligere debemus: nisi forte quos angustia passionis inuenit, et nolentes negare Christum, antequam baptizarentur, occisi sunt, quibus ipsa passio pro baptismo deputata est. Etiam uerba S. Syluestri, qui ob remedium difficultatis episcopum consequendi ante exitum anime, iussit ut liniretur neophytus a presbytero chrismate salutis in uitam eternam, sic sonant quasi possit recipi in regno celorum sine impositione manus episcopi. Diuerse enim sunt mansiones in domo Patris. De illis qui per negligentiam amittunt episcopi presentiam, et non suscipiunt manus impositionem, pensandum est, ne forte in iustitia illa damnentur, in qua negligenter exercent iustitiam, quia debuerunt festinare ad manus  impositionem. Sicut enim Christus dicit: Nisi quis renatus fuerit ex aqua et Spiritu sancto, non potest introire in regnum Dei: similiter dicit: Nisi abundauerit iustitia uestra plus quam Scribarum et Phariseorum, non intrabitis in regnum celorum. uere in baptismo dimittuntur nostra peccata, et consepelimur Christo, in resurrectione iustificamur, sicut dicit apostolus Paulus: Mortuus est propter delicta nostra, et resurrexit propter iustificationem nostram. Quis eum suscitasset a mortuis, idem Apostolus manifestat ad Romanos dicens: Quod si spiritus eius, qui suscitauit Iesum a mortuis, habitat in uobis: qui suscitauit Iesum a mortuis, conuiuificabit etiam mortalia corpora uestra. Ad quod opus uiuificet Spiritus corpora nostra, superius in memorata epistola  demonstratum est, ubi idem dicit: Spiritus uero uiuit propter iustificationem. De qua iustificatione dicit sanctus Augustinus in libro de Ciuitate Dei uigesimo primo, capitulo uigesimo septimo: Nam quid cui prodest, quod baptizatur, si non iustificatur? Nonne qui dixit: Nisi quis renatus fuerit ex aqua et Spiritu, non intrabit in regnum Dei: Ipse etiam dixit: Nisi abundauerit iustitia uestra super Scribarum et Phariseorum, non intrabitis in regnum celorum? Christus resurrexit propter iustificationem nostram, Spiritus eum suscitauit a mortuis: idem Spiritus uiuificat, siue uiuificabit et mortalia corpora nostra. Liquido apparet quod resurrectio corporis Christi nobis uiuificationem promittat, que resurrectio  fit propter iustificationem nostram. Iustificatio nostra est in exercitatione bonorum operum, ut Ambrosius ait in tractatu epistole ad Romanos. Quamuis et iustus bonus dicendus sit, tamen genera ipsa posuit, iustum in exercitio significans, bonum uero natum qui simplicitate innocens dicatur. Nostra fides ita tenet, ut sine Spiritu sancto neque cogitare, neque agere recti aliquid ualeamus. Per manus impositionem intimauit Paulus apostolus accipere Spiritum sanctum credentes, imponendo manus discipulis, quando uenit Ephesum, et interrogauit eos dicens: Si Spiritum sanctum accepistis credentes? quos postea baptizauit, quia Ioannis baptismate erant baptizati, et imposuit eis manus, ut acciperent Spiritum sanctum. Acceperunt olim quidam  Spiritum sanctum sine impositione manus, etiam antequam baptizarentur, sicut scriptum est in Actibus apostolorum: Cecidit Spiritus sanctus super omnes qui audiebant uerbum Dei. Unde Beda in eodem: Ne baptisma gentibus tradere dubitet quin Petrus sancti testimonio confirmatur, ipsas lauacri aquas, quas sanctificare solet nouo ordine percurrentis: quod semel in testimonium fidei gentium, nunquam uero in Iudeis euenisse reperitur. De qua re dicit Gregorius Nazianzenus in sermone de secundis Epiphaniis: Non continuo legem Ecclesiis dedit, si semel aliquando, aut raro aliquid tale factum est: quoniam quidem neque si una alicubi hirundo uideatur, ueris continuo tempus induxit. Quod miraculi causa fit, siue necessitatis, non est trahendum in  consuetudinem. Secundum Mattheum, modis duobus baptizamur Spiritu. Ipse enim, inquit, baptizabit uos Spiritu sancto et igne. Baptizamur Spiritu sancto et igne: baptizamur Spiritu sancto, quando abluimur a peccatis, quam ablutionem significant albe uestes in baptismate per totum corpus. Baptizamur igne, quando ardorem Spiritus accipimus: ut apostoli acceperunt in die Pentecostes. Baptismum ignis accipimus per impositionem manus episcoporum, qui consumat ligna, fenum, stipulam: quia Deus ignis consumens est, et calorem prestat uite eterne, atque lumen uidendi ea que mortalibus oculis clausa sunt. Iste modus apparitionis Spiritus sancti, non fuit necessarius in Christi baptismate: quia non uenit ostendere necessario ea operari  in homine Christo, que commemorauimus, quoniam in eo habitat omnis plenitudo diuinitatis corporaliter; sed in apostolis et ceteris hominibus: Si quis sine isto baptismate migrauerit de seculo, periculosum iter arripit. Hoc preuidens Syluester papa, quantum potuit, subuenit: et propter absentiam episcoporum, necessitate addidit ut a presbytero ungerentur. Timendum est, ne illa differentia sit inter illum, qui sine impositione manus moriatur, et inter illum qui eum accipit, que est inter stellarum claritudinem, hoc est, quamuis non excludantur a regno Dei propter cetera bona opera, tamen non habeant illum locum, quem haberent, si illam acciperent. Non nego posse hominem accipere  Spiritum sanctum sine impositione manus, si eum Dominus dare uoluerit: sed eum oppido constringit apostolica obseruatio, quam exercuerunt per manus impositionem, et cura presens ecclesiastica, qui per negligentiam perdit manus impositionem. Conferamus eadem dona, iuxta Augustinum, cum beatitudinibus demonstratis in monte: et uideamus ex uerbis Augustini quantum periculum incurrat, qui negligenter exit de mundo sine impositione manus. Moratus doctor sapientiam comparat pacificis: in quibus ordinata sunt omnia, nullusque motus aduersus rationem rebellis est +. Secundum hanc comparationem non est pacificus, qui sapientiam non habet, neque Filius Dei. Si non fuerit pacificus, Filius Dei non est: quapropter non intrabit  in aulam celestem. Intellectum comparat mundis corde, qui purgato oculo cernere possunt, quod corporeus oculus non uidit, nec auris audiuit, nec in cor hominis ascendit. Secundum hec, qui non habet intellectum, quo uadat? quia cecus est, et nescit quo uadat. Consilium comparat misericordibus, qui dimittunt, ut dimittatur illis; et adiuuant ceteros sicut se uolunt adiuuari. Sine hoc dono nemo peruenit ad regnum Dei, dicente Euangelio: Si non remiseritis unusquisque fratri suo de cordibus uestris, nec Pater uester celestis dimittet uobis peccata uestra. Fortitudinem comparat esurientibus, qui laborant desiderando gaudium de ueris bonis. Qui potest adipisci regnum celorum, nisi desiderans gaudia uerorum bonorum? Scientiam comparat lugentibus,  quia iam cognouerunt in scripturis, quibus malis uincti teneantur, que tanquam bona et utilia ignorantes aperuerunt.

Nisi enim homo agnoscat errorem suum et ab eo se corrigendo reuertatur, non est aptus regno Dei. Pietatem comparat mitibus: qui enim pie querit sanctam Scripturam, et non reprehendit quod nondum intelligit, et propterea non resistit, quod est, mitem esse, ipse possidebit terram. Timorem comparat humilibus, de quibus Euangelium manifestat quod ipsorum sit regnum celorum. Ad quod premium hec dona perducant, in clausula presentis comparationis, idem, cuius uerba intelligere cupimus, explanat, dicendo: Unum autem premium, quod est regnum celorum, pro his gradibus uarie  nominatum est. Sicut enim his subuenitur a donis Spiritus sancti, quibus tribuit idem Spiritus sanctus, ut pie quererent ac salubriter exspectarent baptismalia sacramenta, quamuis ad ea non perueniant: sic timendum est, ne non subueniatur his qui negligenter hec Dei dona querunt.

De his autem qui negligenter ea tribuunt, scriptum est in Euangelio: Serue male et piger, sciebas quia meto ubi non semino, et congrego ubi non sparsi: oportuit ergo te mittere pecuniam meam nummulariis. Et post pauca: Inutilem seruum eiicite in tenebras exteriores, ibi erit fletus et stridor dentium. Memorata dona sanctus Gregorius per gradus ascendentium enarrat in libro de Aedificatione templi  unde quedam excerpsimus, que hic locum habent. Propheta ergo, inquit, quia de celestibus ad ima loquebatur, cepit magis a sapientia, et descendit ad timorem: Sapit, qui credit in sanctam Trinitatem. Intelligit qui precepta diuina sensu percipit et opere implet. Consilium habet, qui quodcunque agit, prudenter preuidet. Fortis est, qui resistit diabolo et uoluntati eius. Scit, qui inter bonum et malum discernere nouit. Pius est, qui peccata dimittit, et eleemosynas facit. Timet Deum qui non tantum bene facit, sed male facere non audet.

Sed nos qui a terrenis ad celestia tendimus, eosdem gradus ascendendo numeremus, ut a timore ad sapientiam peruenire ualeamus. In mente etenim nostra primus ascensionis gradus est timor Domini:  secundus, pietas: tertius, scientia: quartus, fortitudo: quintus, consilium: sextus, intellectus: septimus, sapientia.

Est enim timor Domini in mente, sed qualis est iste timor, si cum eo pietas non est? Qui enim misereri proximo ignorat, qui compati tribulationi eius dissimulat, huius timor ante omnipotentis Dei oculos nullus est, qui non subleuatur ad pietatem: sed sepe pietas per inordinatam misericordiam errare solet, si forte pepercerit que parcenda non sunt. Peccata enim que feriri gehenne ignibus possunt, discipline sunt uerbere corrigenda. Sed inordinata pietas, cum temporaliter parcit, ad eternum supplicium pertrahit. Ut ergo uera et ordinata sit pietas, ad gradum est alium subleuanda, id est, ad  scientiam: Ut sciat, uel quid ex misericordia puniat, uel quid ex misericordia dimittat. Sed quid si sciat quid agere quisque debeat: uirtutem uero agendi non habeat. Scientia ergo nostra crescat ad fortitudinem: ut cum uidet quid agendum sit, hoc agere per mentis fortitudinem possit, ne timore trepidet: et pauore collapsa, non ualeat bona defendere que sentit. Sed sepe fortitudo si fuerit improuida, et minus contra uitia circumspecta, ipsa sui presumptione in casum ruit: ascendat ergo ad consilium, ut preuidendo premuniat omne quod agere fortiter potest. Sed esse consilium non potest, si intellectus deest: quia qui non intelligit malum quod agentem grauat, quomodo potest bonum solidare, quod adiuuat: itaque a consilio ascendamus  ad intellectum. Sed quid si intellectus magno quidem acumine uigilet, et moderari se nesciat per maturitatem? Ab intellectu ergo ascendamus ad sapientiam, ut quod acute intellectus inuenit, sapientia mature disponat. Ut per oleum intelligamus rectam conuersationem, que moderatur in mente per maturitatem sapientie: et per balsamum doctrinam, que bonum odorem prestat foris. Idem in eodem libro, in alio loco dicit de sapientia: Sapientia ad uitam, scientia uero pertinet ad doctrinam.

Chrismatis unctio, ut pretulimus, pertinet ad duo dona Spiritus sancti, id est ad sapientiam et scientiam: oleum, ad sapientiam; balsamus, odorem suum longe lateque spargens, ad scientiam. Hec  duo, id est uita et doctrina, sibi connexa inueniuntur in septem donis. Sapientia primum et intellectus. Sapientia ad uitam, intellectus ad doctrinam: consilium ad doctrinam, fortitudo ad uitam: scientia ad doctrinam, pietas ad uitam. Hec sunt ornamenta uestis, que tribuit Deus menti per impositionem manus, sine quibus periculosum est aliquem inueniri in conuiuio regis, ne audiat uocem terribilem dicentis: Amice, quomodo huc intrasti non habens uestem nuptialem? Solent diuerso modo orationem proferre magistri simul cum cruce, quam faciunt pollice in frontibus infantium. Omnia uerba superius memorata, orationis uerba sunt: quoniam non ab illis datur Spiritus, qui manus imponunt, sed deprecantur ut ueniat. Unde Augustinus in libro decimo  quinto de Trinitate, titulo uigesimo quarto: Nullus enim aliquis discipulorum eius dedit Spiritum sanctum. Orabant quippe, ut ueniret in eos, quibus manus imponebant, non ipsi eum dabant, quem morem in suis prepositis etiam nunc seruat Ecclesia. Eum quem superius precatus est pontifex, ut mitteret Spiritum sanctum, in sequentibus petit, ut suscipientem dignetur consignare in uitam eternam, id est ut eumdem Spiritum non amittat suscipiens usque dum perducat hospitem suum ad uitam eternam. De quo signaculo dicit Hieronymus in tractatu epistole ad Ephesios: Signati autem sumus Spiritu Dei sancto, ut et spiritus noster et anima imprimantur signaculo Dei, et illam recipiamus imaginem et similitudinem, ad quam in exordio conditi sumus. Hoc  signaculo sancti Spiritus iuxta eloquium Saluatoris, Deo imprimente, signamur. Hunc, enim ait, signauit pater Deus. Signatur ergo etiam Spiritu sancto omnis qui ex eo quod credidit Deo, signauit, quia uerus est Deus, qui idcirco signatur, ut seruet signaculum, et ostendat illud in die redemptionis purum atque sincerum, et nulla ex parte mutilatum, et ob id enumerari cum his ualeat qui redempti sunt. Sine isto signaculo non oportet nos presentari ante Deum: de quo quasi de aliquo uestimento, dicebat Paulus ad Corinthios: Etenim qui sumus in corpore isto, ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita. De quo uestimento dicat, in sequentibus monstrat: Qui autem perficit nos in hoc ipsum, Deus,  qui dedit nobis pignus Spiritus. Quoniam arrhabonem Dei suscepimus, ut illius simus, signo crucis quo redempti sumus, signamur, ut quando exterminator signum illud uiderit in frontibus nostris pertranseat domus nostras, et uideat quod non sui sumus, sed illius cuius signum portamus. Hec crux chrismate efficitur, quod confectum est ex oleo et balsamo. Opera hospitis nostri, talis liquor monstrat. Charitatem que signatur per oleum; eum suis frondentibus foliis plantat in mente, et odorem bone notitie e nobis exhalat, sicut ex balsamo bonus odor redolet. Ut ab episcopis solis inungatur per manus impositionem, ab apostolis assumptum est, ut Beda declarat in tractatu super Actus apostolorum.

 Notandum autem quod Philippus qui Samarie euangelizabat, unus de septem fuerit. Si enim Apostolus esset ipse, utique manum imponere potuisset, ut acciperent Spiritum sanctum. Hoc enim solis pontificibus debetur. Ipsa crux nullo in loco melius figitur quam in eo ubi summus pontifex laminam auream, in qua sculptum erat nomen Dei ineffabile, uigebat. Et ut per manus impositionem et orationem detur Spiritus sanctus, similiter ab apostolica auctoritate sumptum est, ut in Actibus apostolorum scriptum est: Cum audissent apostoli qui erant Hierosolymis, quia recepisset Samaria uerbum Dei, miserunt ad eos Petrum et Ioannem: qui cum uenissent, orauerunt pro ipsis, ut acciperent Spiritum sanctum. Et paulo post: Tunc imponebant manum super illos,  et accipiebant Spiritum sanctum. Iuxta exemplum Petri et Ioannis, occurrant episcopi ad loca ubi sunt, quibus necesse est imponi manus: occurrant et illi sine retractatione, qui accepturi sunt uestimentum nuptiale, ut possint, intrante rege, perseuerare in conuiuio. Si aliquis prius subripitur de presenti seculo, quam possit occurrere ministerio tanto, Deus scit cur eum prius coget exire de presenti seculo. Nouit Dominus qui sunt eius; et secundum Ioannem euangelistam, Oues mee uocem meam audiunt, et ego cognosco eas, et sequuntur me, et ego uitam eternam do eis, et non peribunt in eternum, et non rapiet eas quisquam de manu mea. Hoc omnino cauendum est, ne torpore securitatis, negligentia ostium apertum inueniat. Dicit Romanus libellus:  de quo sepe commemorauimus: Oratione expleta, facit crucem cum pollice ex chrismate in singulorum frontibus, ita dicendo: In nomine Patris et Filii, et Spiritus sancti, Pax tibi, et cum spiritu tuo. Hec uerba sunt salutationis ad nouum hominem, qui secundum Deum creatus est in iustitia et sanctitate ueritatis.



CAPUT XXuIII. De Litaniis.

Litanie que fiunt circa baptisterii consecrationem, intercessiones sanctorum designant pro renascentibus, quod possumus discere ex lectione libri Apocalypsis, uidi ostium apertum in celo. In ipsa Christus demonstratur sedens super sedem. Ibi Ecclesia, supra quam Dominus sedet, ibi indicium  aque, in colore iaspidis: et ignis, in sardinis. Ibi spiritus Dei in septem lampadibus ardentibus ante thronum, qui sunt septem dona Spiritus Dei: Ibi baptismus in mari uitreo, sicut scriptum est, Et in circuitu sedis tanquam mare uitreum simile crystallo. Unde Beda super eumdem librum +. Propter fidem ueram, baptisma refertur ad uitrum, in quo non aliud uidetur exterius, quam quod gestat interius. Crystallo quoque, quod de aqua in glaciem et lapidem pretiosum efficitur, baptismi gratia figuratur. De iri tacuimus, quia in ipso uolumus designare litanias. Item inter alia dicit eadem Apocalypsis: Et iris erat in circuitu sedis, similis uisionis smaragdine; unde qui supra in eodem: Iris qui fit sole  nubes irradiante, et post diluuium primo propitiationis indicio factus est, intercessu sanctorum, quos Dominus illustrat, Ecclesiam muniri designat. Qui bene smaragdino lapidi nimie uiriditatis comparantur. Quo enim hereditatem immarcescibilem fide perfectiore exspectant, eo potentius etiam ceteros orando protegunt. Quia iris erat in circuitu sedis, aguntur litanie, et ante baptismum, et post baptismum. Litanie Grece, Latine deprecationes.



CAPUT XXIX. De uestimento albatorum, et recapitulatio de Septuagesima.

Albati propter uestes albas uulgo appellantur. Scio eorumdem uestimentorum significationem diligenter explanatam ab archiepiscopis qui fuerunt  tempore beatissime memorie Caroli ad eumdem, eius tamen admonitione. Igitur non expedit in isto opusculo laborare de illa, sed tantum, ut dicam, iuxta Domini pietatem, qui octo dies insinuent, in quibus uestiuntur albe uestes, et cerei neophytorum illuminantur. Sicut enim septem dies pertinent ad uetus Testamentum propter sabbatum: ita octo dies ad Nouum, propter octauum diem resurrectionis. De qua re dicit Salomon: Da partes septem, necnon et octo; iam enim docebat populum suum, ut non semper inhererent ueteri Testamento, sed transirent aliquando ad Nouum. A sabbato enim usque ad sabbatum portantur albe uestes, que nobis specimen prestant, quales debeamus esse in Nouo Testamento, et qualia corpora recepturi in octaua die.  A sabbato usque ad sabbatum portamus illas, id est, ex qua die pignus Spiritus accipimus: qui propter septenarium numerum sabbato deputatur usque ad alteram sabbati, que est memoria illius sabbati, in qua presentari nos oportet ante Dominum eum ipso pignore. Ipsa uestimenta sunt stole albe, de quibus scribitur in Apocalypsi: Et date sunt illis singule stole albe. Singulas modo habent stolas anime sanctorum, de sua beata immortalitate gaudentes. Et iterum in eodem: Amicti stolis albis, et palmis in manibus eorum: stolis, baptismum; palmis, triumphum crucis insinuat. Et iterum in eodem: Beati qui lauant stolas suas, ut sit potestas eorum in ligno uite, et reliqua. Dignum premium stolis candidis,  id est uite immaculate promittit, uidelicet, ut Domini aspectu, qui est uita eterna, potiatur. Ex memoratis sententiis possumus dignoscere duas res, id est ut albe uestes sint in signum, qualia corpora nostra debeant esse in Nouo Testamento , et qualia nobis promittantur in futuro. De quibus Salomon ait: Omni tempore sint uestimenta tua candida, et oleum de capite tuo non deficiat. Et hic possumus intelligere, quod talia debeant esse opera nostra omni tempore, qualia sunt uestimenta albatorum, tam munda et candida. Et sicut ab illorum capite oleum non deficit per octo dies, ita nunquam caritas ex mente nostra deficiat. Quod in sabbato exuuntur ipsa uestimenta, hoc uult demonstrare  quod in die exitus anime quando recedit de corpore inueniat eadem anima sabbatum, id est requiem, et uestimenta sua hic dimittat, id est corpus, ut recipiat illud iterum in nouissimo die. Unde mihi uidetur congruentius esse, si portanda sunt post dies octo, et ut uere portanda sunt uestimenta albatorum, ut potius ab ipsis portentur a quibus portata sunt in sanctificatis diebus, quam ab illis qui se multis maculis polluerunt post baptismum: quia corpora nostra non alias animas recipient in futuro, quam eedem que illa rexerunt in presenti. Duplicia solent esse eadem uestimenta: et duplex remuneratio sanctis promittitur in eterna uita. Unde Isaias: Duplicia in terra sua possidebunt, id est gaudium anime, et gloriam incorruptibilis corporis. Quoniam  peccatis imminentibus polluimus corpora nostra post baptismum, festinemus ad priorem emundationem per secundum baptismum uenire, id est per penitentiam: Quis est qui purget nos a peccatis nostris? Et quis est qui introducat ad priorem mundationem, nisi Spiritus sanctus? Spiritus sanctus est septiformis. Manifestum est, si decem precepta eius custodiamus, eidem creatori nostro a quo per inobedientiam recessimus, per obedientiam coniunctos nos esse. Qua de re in septuagenario numero qui est septempliciter decuplatus, ploremus et defleamus nostram miseriam, ut Spiritus sanctus expurget nos a nostris peccatis, et deducat per precepta sua usque ad denarii remunerationem, ut ipsum regem Dominum nostrum in decore suo mereamur uidere.  Diximus, quantum potuimus, in superioribus septuagesimum numerum pertinere ad plorationem captiuorum populi Dei, qui fuerunt sub Nabuchodonosor in Babylone. Possumus et eamdem septuagesimam aliquo modo comparare filiis Isrel, qui fuerunt in Aegypto sub Pharaone, quasi prima officia, Circumdederunt me gemitus mortis; et, Exsurge, quare obdormis, Domine? et, Esto mihi in Deum protectorem, congruant illi tempori, quando filii Isrel se uiderunt affligi ab Aegyptiis, et clamauerunt ad Dominum, ut scriptum est in Exodo: Post multum temporis mortuus est rex Aegypti, et ingemiscentes filii Isrel propter opera, uociferati sunt, et ascendit clamor eorum ad Dominum ab operibus et audiuit  gemitum eorum, et recordatus est pacti quod pepigit cum Abraham et Isaac et Iacob. Et officium quarte ferie, quod est caput ieiunii illi tempori, quando dixit Dominus ad Moysen: Solue calciamentum de pedibus tuis. Epistola uero, que in eodem die legitur, demonstrat nobis quid sit soluere calceamentum de pedibus, ut ex multis unum dicam: Egredietur sponsus de cubili suo, et sponsa de thalamo suo. Calceamentum a nostris pedibus soluitur, quando opus quod ex necessitudinibus concupiscentie carnalis percepimus, intermittitur. Et officium Quadragesime illi tempori, quando affligebatur Pharao, ut liberaretur populus Dei: et postea perueniendum est ad mare Rubrum, id est ad baptismum: ac deinde transeundum per desertum sub ducibus  sicut neophyti nostri per octo dies sub oucibus presbyteris scilicet atque patronis et matronis deducuntur, et sic tandem perueniendum in sabbato ad terram promissionis. Illi qui baptizant, patres sunt baptizatorum, ut ex multis testimoniis Scripturarum possumus coniicere: sicut Marcus dicitur filius Petri in baptismate. De talibus filiis florent affatim scripture apostolorum. Quoniam plures sunt baptizatorum, quam deduci possint ab his qui baptizant, commendantur ceteris patribus spiritualibus, ut eis hoc prebeant, quod a presbyteris prebendum erat. Nec sic abhorret a uero quod quadraginta due mansiones filiorum Isrel, quasi quadraginta duo dies nos perducant ad terram promissionis; quoniam propter nos qui iam transiuimus mare  Rubrum, constituti sunt quadraginta duo dies, ut qui in captiuitate peccatorum nostrorum redegimus nos, per exempla patriarcharum reuertamur ad terram promissionis, non per baptismum aque; catechumeni nostri, qui nondum transierunt mare Rubrum, possunt esse sub typo populi Isrel, qui adorauerunt idola in Aegypto, et per duces optimos Moysen et Aaron, liberati sunt de Aegypto, et transierunt mare Rubrum.



CAPUT XXX. De illuminatione cereorum.

Quod illuminatio cereorum secundum libellum Romani ordinis exspectatur usque ad Agnus Dei, hoc demonstrat, quod per illum agnum qui tollit peccata mundi unusquisque lumen accipere debet.



CAPUT XXXI. De missa in nocte.


Dicamus, modo Gloria in excelsis Deo, quia tanto lumine illustrata est presens nox, scilicet, Dominica resurrectione; canamus laudes Deo, quoniam, in quibus habitabat diabolus, iam inhabitat Spiritus sanctus. Hoc ait pontifex ore et mente, ut nos mente teneamus, dicendo: Deus qui hanc sacratissimam noctem gloria Dominice resurrectionis illustras, conserua in noua familie tue progenie adoptionis Spiritum, quem dedisti. Ubi notandum uocem ministrorum ad neophytos esse usque ad Euangelium. Dicit ad eos lector: Si consurrexistis cum Christo, que sursum sunt querite; ubi Christus est in dextra Dei sedens.  Habes lectionem de anagogico pede, in quo catechumeni accensi per uerba cantici, sicut cerui desiderabant apparere ante faciem Dei; quod nunc habent in effectu, tunc habebant in desiderio. Nemo perfecte potest sapere que sursum sunt, nisi interno mentis celesti sapore prius fuerit accensus. Dicit ad eos lector: Mortui enim estis et uita uestra abscondita est cum Christo in Deo. Commortui estis Christo per baptismum, uita uestra futura iam est in Christo, est uobis uita reposita in sua uita. Quod in illo scitis factum ex resurrectione, in uobis sperate futurum: Cum enim Christus apparuerit uita uestra, id est cum se demonstrauerit ille qui modo in se seruat uitam uestram, et fecerit uos esse, quod ipse iam est per immortalitatem, tunc et uos apparebitis  cum ipso in gloria, que modo uobis promittitur. Quapropter dicit officialis: Nolite esse otiosi, offerte Deo sacrificium. Augustinus nobis demonstrat in psalmo centesimo sexto decimo, quale sacrificium debeant offerre. Audiuimus, fratres, admonentem nos atque hortantem Spiritum sanctum, ut sacrificium confessionis offeramus Deo. Et paulo post: Per uosipsos potestis aduertere, non tantum in peccatis, sed et in laudibus Dei confessionem diuinis litteris solere nominari. Quid congruentius in hoc psalmo quando Alleluia cantamus, quod est, laudate Dominum, nos admoneri intelligimus, cum audimus: Confitemini Domino, quam idipsum scilicet, ut laudemus Dominum? Non potuit laus Dei breuius explicari, quam ut diceretur, quoniam bonus est.  Quid sit grandius ista breuitate, non uideo. Et paulo post: Sed quoniam populo dicitur in prenuntiatione futurorum liberato ab omni labore et captiuitate peregrinationis, et ab omni permixtione iniquorum, quod ei per gratiam Dei prestitum est, non solum non retribuentis mala pro malis, sed etiam retribuentis bona pro malis, conuenientissime adiunctum est, quoniam in seculum misericordia eius. Ex uno precepto pendet Alleluia, et tractus qui sequitur, hoc est, ut neophyti offerant Deo sacrificium laudis. Tractus dicit, in causa neophytorum: Laudate Dominum, omnes gentes, laudate eum, omnes populi; quoniam confirmata est super nos misericordia eius, et ueritas Domini manet in eternum. De quibus duabus uirtutibus idem qui supra dicit in psalmo CXII. Hec  duo, misericordiam et ueritatem, aduertite, in sanctis Scripturis, quam sepe sibi iungantur. In sua quippe misericordia uocauit impios, et in ueritate iudicat eos, qui uocati uenire noluerunt. Presentes neophyti iter paratum habent intrandi ad regna celorum: porta aperta est eis, quam nos, qui inquinati sumus per mundanum affectum post baptismum, pulsare debemus bonis operibus. Idcirco tantum in causa est erga eos, ut offerant Deo sacrificium laudis. Cantatur prius Alleluia, quod est Hebreum. Hebrea enim mater est ceterarum linguarum, ut credimus, et nobilissima constat propter auctoritatem diuine Scripture; Latina inferior quasi filia, siue nurus, quam duxit in uxorem filius Synagoge, ac per hoc Alleluia preponitur hic, quod non fit in ceteris  officiis: tamen cum uentum fuerit ad dicendum de prima et octaua die neophytorum, oportet repedare eamdem portam, siue sic, seu alio modo. Ecce finitum est sacrificium neophytorum. Deinde resurrectio Domini ad memoriam reducitur, et angelorum allocutio ad feminas et feminarum affectus. Euangelium narrat secundum Marcum modum conuentus feminarum, et dixit: Dum transisset sabbatum, Maria Magdalene et Maria Iacobi et Salome emerunt aromata, ut uenientes ungerent Iesum. Ut opinor, propter mulierum imitationem dicit Romanus libellus non portari hac nocte ante Euangelium aliud nisi thymiama, siue quia dubitat utrum iam carnem suam plenam munere lucis reuexisset ab inferis  Dominus, hoc tantummodo obtulerunt mulieres. Illis locutus est angelus, dicens: Nolite expauescere; Iesum queritis Nazarenum crucifixum: surrexit, non est hic. In sequentibus manifestatur affectus mulierum: At ille exeuntes, fugerunt de monumento. Inuaserat enim eas timor et pauor, et nemini quidquam dixerunt, timebant enim. Quod ita Beda super Marcum: Merito mouet quomodo Marcus scribat, et nemini quidquam dixerunt, cum dicat Lucas, et regresse a monumento, nuntiauerunt hec omnia illis undecim et ceteris omnibus. Similiter Mattheus, et exierunt de monumento cum timore et gaudio magno, currentes nuntiare discipulis eius; nisi intelligamus ipsorum angelorum nemini ausas fuisse aliquid dicere, id est respondere ad ea que ab illis audierant, aut  certe custodibus quos iacentes uiderunt *. Reducendo ad memoriam silentium et sacrificium mulierum, in tempore sacrificii silent cantores. Et earum sacrificium erat tunc quod ferebant unguentum ad ungendum corpus Domini. Sanctus, sanctus, sanctus cantant, quod est angelorum cantus, quia angeli non tacuerunt de eius resurrectione, siue iste, qui modo locutus est in Marco; siue illi quos Ioannes narrat sedentes, unum ad caput et unum ad pedes. uice mulierum iterum Agnus Dei reticent cantores, Agnus Dei, dico, qui tollis peccata mundi, miserere nobis. Maria dicebat hortulano: Domine, si tu sustulisti eum, dicito mihi ubi posuisti eum? quem credebat, furtim sublatum, non credebat tollere peccata mundi, ac propterea audiuit quando uoluit Dominum tangere: Noli me tangere,  nondum enim ascendi ad Patrem meum. Sacerdos uicarius Christi implet officium suum. Dubitantibus apostolis de sua resurrectione, timentibus mulieribus et nichil dicentibus angelorum concentus clamat Christum resurrexisse a mortuis. Christus ipse per suam gloriosam apparitionem manifestum se facit quibuscunque uult.



CAPUT XXXII. De octo diebus neophytorum.

Dicit Augustinus ad Ianuarium: Hec de Scripturis firmissime tenentur, id est Pascha et Pentecoste, ut quadraginta dies illi ante Pascha obseruentur, Ecclesie consensio roborauit: sic etiam, ut octo dies neophytorum distinguantur a ceteris, id est, ut octauus primo conueniat.* Octo officia que fiunt in  commemoratione neophytorum, distinguuntur a ceteris sequentibus usque ad Pentecosten. Primum habet duas laudes, id est, Alleluia, Confitemini Domino, et tractum, Laudate Dominum, omnes gentes. Octauum habet duas, id est, duo Alleluia, Hec dies, et Laudate, pueri, Dominum: quod non fit in nullo sabbato alio usque in Pentecosten. Sex medii habent responsorium et Alleluia. Prima ergo uita, ut qui supra ad eumdem, non fuit sempiterna peccanti. Requies autem ultima sempiterna est, ac per hoc et octauus sempiternam beatitudinem habebit, quia requies illa, que sempiterna est, excipitur ab octauo, non exstinguitur, neque enim esset aliter sempiterna. Ita erit octauus qui primus, ut prima uita,  sed eterna, reddatur. In memoratione prime uite, quam habuit primo Adam, Alleluia canitur, et quia non fuit sempiterna, tractus sequitur, ut in lingua humiliore humilitas posterioris uite recordetur. Adhuc neophyti in peregrinatione sunt, in qua tamen laudare Dominum debent, quia sunt redempti. Requies ultima, que redditur in septima die, et perficitur in octaua, ipsa habet sempiternam beatitudinem: ac per hoc in memoriam potissime restaurationis in septima die, et in octauo officio duo Alleluia cantantur: primum, quia uita redditur; secundum, quia sempiterna Alleluia. Gloriosior omnium linguarum lingua Hebrea est. Atque in isto loco eadem ratione possumus nos absoluere a debito octauarum dierum, id est Dominicorum Pentecostes,  quando duo alleluia frequentantur. Duo sunt unde anima in septima die, id est requie, laudat Dominum unde de percepta letitia, alterum de percipienda in resurrectione, et alio modo: Homo in resurrectione constabit ex anima et corpore, quamuis spirituali. In recordatione illius resurrectionis per Dominicos dies Pentecostes duo alleluia celebrantur. Et quia Dominica resurrectio precessit in octauo die, quod futurum erit in resurrectione nostra, hoc agimus per Dominicos dies Pentecostes, id est, ut et mens et corpus laudet Dominum. Et quia interim sine corpore anima in te laudat Deum, per singulos dies Alleluia celebratur. In festiuitatibus sanctorum duo alleluia sunt, quia iam de Domini aspectu potius letantur, quam he que sunt  tantum in requie anime. Unum, quia requiescunt; alterum, quia uident Dominum. Quamuis memorata sabbati septima dies sit hebdomadis, tamen octauum officium in ea celebratur pro neophytis. At medii sex responsorium tenent et alleluia. Sicut septenarius numerus requiem significat, ita et senarius opera. Responsorius, qui nos inuitat per sex dies ad Christi resurrectionem, aliquam actionem uult nobis intimare in resurrectione corporum. De qua actione dicit idem, qui supra, ad eumdem: Inest autem in illa requie non desidiosa segnitia, sed quedam ineffabilis tranquillitas actionis otiose. Sic enim ab huius uite operibus in fine requiescetur, ut in alterius uite actione gaudeatur. Sed quia talis actio in Dei laude agitur, sine labore membrorum, sine  angore curarum, non ad eam sic transitur per quietem, ut ipsa labori succedat, id est non sic esse incipiat actio, ut desinat quies. Neque enim reditur ad labores et curas, sed permanetur in actione. Quia ad quietem pertinet nec in opere laborare, nec in cogitatione fluctuare. Quia ergo per requiem ad primam uitam reditur, unde anima lapsa est in peccatum, propter ea per sabbatum requies significatur. Illa autem prima uita, que a peregrinatione redeuntibus, et primam stolam accipientibus redditur per unam sabbati, quem diem Dominicum dicimus, figuratur. Et in alio loco idem ad eumdem: Dies Dominicus non Iudeis, sed Christianis, resurrectione Domini declaratus est, et ex illo cepit habere festiuitatem  suam. Anime quippe omnium sanctorum ante resurrectionem corporis sunt quidem in requie, sed in ea non sunt actione qua corpore recepto uegetantur. Talem quippe actionem significat dies octauus, qui et primus, qui non aufert illam requiem, sed glorificat. Ex inspiratione sancti Augustini per responsorium intelligimus actionem sanctorum in corpore, que erit cum omni letitia, ut responsorius sonat, Hec dies quam fecit Dominus; exsultemus et letemur in ea. Quia hec letitia exitum habet in glorificatione, Alleluia sequitur; et ut demonstretur eamdem actionem non esse aliud nisi laudem Dei, post sex dies continuatim Alleluia canitur. Ubi notandum est uersus responsorii omnes esse de psalmo Confitemini Domino, qui sonat confessionem  laudis, que tamen laus Alleluia concluditur propter nobiliorem linguam. uersus sunt: Confitemini Domino, quoniam bonus, quoniam in seculum misericordia eius. Item: Dicat nunc Isrel quoniam bonus. Item: Dicant nunc qui timent Dominum, quoniam in seculum. Seu: Dicant qui redempti sunt a Domino. Utrosque uidi scriptos in illo loco, et utrosque audiui cantari. Item: Dextera Domini. Item: Lapidem quem reprobauerunt. Item: Benedictus qui uenit. In fine enim uersuum preposterus ordo est, Benedictus qui uenit in nomine Domini, preponitur in quinta feria uersui, Lapidem quem reprobauerunt, qui est in ordine psalmi prior, et quod non est sine ratione, sexta feria cantatur. Idem inter ceteros precipue sonat de passione Domini, que  facta est sexta feria: in illa reprobauerunt Iudei Dominum edificantes, in illa factus est caput angeli, coniungens duos parietes simul ex aduerso uenientes.



CAPUT XXXIII. De eisdem octo diebus.

Octo dies neophytorum cursum presentis uite monstrant. Sicut enim iter filiorum Isrel, postquam transierunt mare Rubrum usque ad terram repromissionis, significat omnem cursum presentis uite, ita et conuersatio neophytorum omnem cursum presentis uite, in quo nos oportet secundum resurrectionem Christi uiuere. De quo cursu dicit Augustinus in libro contra Faustum duodecimo: Rubet in mari Rubro baptismus, utique Christi sanguine consecratus:  hostes sequentes a tergo moriuntur, peccata preterita. Ducitur populus per desertum: baptizati omnes nondum perfruentur promissa patria; sed quod non uident, sperando et per patientiam exspectando, tanquam in deserto sunt: et illic laboriose et periculose tentationes, ne reuertantur corde in Aegyptum: nec ibi tamen Christus deserit, nam et illa columna non recedit. Secundum hec uerba, baptizati nostri ducuntur quotidie ad Ecclesiam, columna cerei illuminata precedens eos, illuminata est iam, quia in corpus Christi traiecti sunt baptizati: spiritus Christi illuminat membra Christi. Ex sequentibus potest dignosci quomodo illi octo dies coaptentur cursui status nostri: prima dies quando  baptizatus descendit de aqua, que est sabbatum, id est requies, statum Ade nobis informat antequam peccaret. Non Adam ita fuit factus, ut labore aliquo acquireret sibi fructum uiuendi, si non peccaret, sed tamen legitur posuisse eum in paradiso Deum ut operaretur. Eamdem requiem, quam prestitit Deus Ade, antequam peccaret, dat baptizatis in sabbato: ita tamen ut deinceps operentur bona usque ad alteram sabbati: sicut et Adam operi deditus fuit absque ullo labore. Ipsa requies est innocens uita, quam habuit Adam in septima die quando requieuit Deus ab omnibus operibus suis: eamdem recipiunt modo baptizati in sabbato. Ac dein quia uia restat baptizatis per desertum, quasi post Alleluia, anime tractus, id est, patientia, per quam exspectare debent  terram repromissionis, sequuntur sex dies qui pertinent ad opus bonum, sanctumque et pium, ne uacua domus inuadatur. Post illos sex dies sequitur sabbatismus, qui eos introducit ad patriam repromissionis, ubi est requies sempiterna, non reuertens ad aliquem laborem, sed de letitia glorie animarum transit ad letitiam incorruptibilis corporis: ac ideo non subsequitur Alleluia, Hec dies, tractus: sed Alleluia, Laudate, pueri, Dominum. Sex dies qui inter duo sabbata sunt utrumque nobis tempus ad memoriam reducunt, scilicet Ade, qui fuit deditus desiderantissimo operi in paradiso; et illud quo filii Isrel transierunt per desertum sub ducibus, in quo tempore non sunt attrita uestimenta illorum, et sic tandem peruenerunt ad libertatem in terra repromissionis,  que significat patriam in qua recipiuntur sancte anime post seculum transactum.



CAPUT XXXIu. De die sancto Pasche.

Die sancto Pasche in introitu per ora prophetarum presentat se Christus ex resurrectione Patri suo, in Ecclesia sua dicens: Resurrexi et adhuc tecum sum. Oratio prima demonstrat aditum esse apertum sancte Ecclesie regni celestis per capitis sui resurrectionem. Epistola admonet nos ut separati simus a uitiis, in quo certauimus per dies quadragesimales, et neophyti abiecerunt in baptismo. Corinthiis misit illam Paulus, ut separarent se iusti ab his qui tale peccatum fecerunt, quale nec inter gentes audiebatur: et per penitentiam non reuertebantur  ad cetum sanctorum. Ipsi erant uetus fermentum, et illi azymi propter nouitatem uite. Ita et nos admonemur illa, ut sine retractatione in die sancto Pasche alieni simus a uitiis. Det Deus ut sicut Filius eius Dominus noster, qui hodierna die ita resurrexit a mortuis, ut mors ultra repetitum non habeat in illo, ita nec in membris suis habeant preterita uitia neque imminentia. Responsorius monstrat quantum letari oporteat eos qui purgantur a uitiis; in Alleluia monstratur in quo sit tante letitie causa, id est, quia Pascha nostrum immolatus est Christus; itaque epulemur, et cetera. Euangelium exponit perfectius causam totius letitie. Quia suo in loco, si Dominus dederit, dicturi sumus enucleatius de toto officio  misse, mee paruitati hec sufficiant, que propterea tetigi, ut non mihi uiderer a tanta letitia, quantam presens continet dies, mente alienus fore. Insuper etiam libet interponere quod S. Augustinus de orationibus misse dicit in libro Questionum in questionibus ad Paulinum Nolanum episcopum: Multa hinc dici possunt que improbanda non sunt, sed eligo in his uerbis hoc intelligere quod omnis uel pene omnis frequentat Ecclesia, ut precationes accipiamus dictas, quas facimus in celebratione sacramentorum, antequam illud quod est in mensa Domini incipiat benedici. Orationes, cum benedicitur et sanctificatur, et ad distribuendum comminuitur, quam totam petitionem fere omnis Ecclesia Dominica oratione concludit: interpellationes, siue  postulationes fiunt, cum populus benedicitur. Tunc enim antistites uel aduocati susceptos suos per manus impositionem misericordissime offerunt potestati. Quibus peractis, et participato tanto sacrificio, gratiarum actio cuncta concludit, quam in his etiam uerbis ultimam Apostolus commendauit. Hec autem fuit precipue causa ista dicendi, ut his breuiter prescriptis atque significatis non putaretur negligendum esse quod sequitur, Pro omnibus hominibus, pro regibus et his qui in sublimitate sunt, ut quietam et tranquillam uitam agamus in omni pietate et caritate, ne quisquam, sicut se habet humane cogitationis infirmitas, estimaret non esse ista facienda pro his a quibus persecutionem patiebatur Ecclesia, cum membra Christi ex  omni essent hominum genere colligenda. Unde adiungit et dicit: Hoc enim bonum est et acceptum coram Saluatore nostro Deo, qui omnes homines uult saluos fieri et ad agnitionem ueritatis uenire. Et ne quisquam diceret posse esse salutis uiam in bona conuersatione et unius omnipotentis Dei cultu, sine participatione corporis et sanguinis Christi, unus enim Deus, inquit, et unus mediator Dei et hominum homo Christus iehsu; ut illud quod dixerat, omnes homines uult fieri saluos, nullo alio modo intelligatur prestari nisi per mediatorem, non Deum, quod semper erat uerbum, sed hominem Christum Iesum, cum uerbum caro factum est, et habitauit in nobis +. Orationes quatuor quas memorat S. Augustinus, ita nominat nostra translatio: Obsecrationes, orationes,  postulationes, gratiarum actiones. Ubi etiam notandum est quod oratio illa que sic inchoatur: Libera nos quesumus, Domine, ab omnibus malis, conclusio sit tantum orationis Dominice, cum B. Augustinus dicat, »quam totam petitionem fere omnis Ecclesia Dominica oratione concludit;« simulque hoc notandum quod orationem illam quam episcopi siue aduocati solent facere super populum cum signo sancte crucis, ille solebat facere eam, postquam comminuebat corpus Domini ad distribuendum: quam orationem uocat postulationes. Dein sequuntur gratiarum actiones, quando post auditam uocem diaconi, que dicit, Ite, missa est, siue, Benedicamus Domino, populus respondet, Deo gratias.



CAPUT XXXu. Demonstratio quod informent sex dies paschales ceteros dies Dominicos et iustos homines: et dies quinquaginta a sabbato Pasche, usque ad sabbatum octauarum Pentecostes, futuram uitam, et quotidiani dies siue Septuagesime Dominici, seu Quadragesimales, penitentes.

Illi sex dies paschales, in quibus responsorium cantamus et Alleluia informant ceteros dies Dominicos siue festos, quos celebramus ab octauis Pentecostes usque in Septuagesimam. Responsorius et Alleluia actum eorum et letitiam siue laudem siue gratiarum actiones, qui perseuerant in sanctitate quam acceperunt in baptismo, recolunt. Ita enim in spe habent regnum futurum, ut etiam hic bene operando ad beatitudinem perueniant. Siue, ut alio  modo dicamus, per responsorium actiuam uitam intelligimus, per alleluia contemplatiuam. Actus necesse est hic celebretur, ut quod speramus et per patientiam exspectamus adipisci ualeamus per bona opera. Responsorii illi quos per sex dies cantamus, siue per ceteros Dominicos dies, uel festiuos dies sanctorum, quibus subsequitur Alleluia, tales actus significant qualis est predicatio, lectio, eleemosyna, uisitatio uiduarum, pupillorum et infirmorum. Hec in presenti seculo omni die Dominico agere possumus sine retractatione. Quibus id est memoratis responsoriis, Alleluia sequitur, quia post talem actionem in laudem Dei transfertur anima sanctificata ab omni peccato. Illi dies quinquaginta qui sequuntur a sabbato Paschali usque ad octauas Pentecostes, alteram  uitam informant, quam nondum percepimus, ubi non erit responsorius, quia nemini ibi predicabitur: sed erunt omnes docibiles Dei; neque aliquis uisitabitur quia nemo ibi uidua, neque pupillus, neque infirmus. Eleemosyna non erit necessaria, quia nemo ibi indigens, sed tantum Alleluia ibi celebrabitur, id est letitia animarum de percepta immortalitate et receptione corporum, ut gratiarum actio Deo usque in sempiternum. Eamdem letitiam numerus quinquagenarius significat, qui apud Hebreos iubileus appellatur, id est, iubilatione plenus. Quid ceteri dies informent, ex libro S. Augustini de Fide et Operibus considerare, ut opinor, ualemus: sic enim dicit: Non quia quisquam ita debet extolli, ut non dicam, apud alios iactare, sed apud seipsum putare  audeat, sed in hac uita esse sine peccato. Sed nisi essent quedam ita grauia, ut etiam excommunicatione plectenda sint, non diceret Apostolus, Congregatis uobis et meo spiritu tradere huiusmodi Satane in interitum carnis, ut spiritus saluus sit in die Domini Iesu. Unde etiam dicit: Ne lugeam multos ex his qui ante peccauerunt, et non egerunt penitentiam super immunditia et fornicatione quam gesserunt. Item nisi essent quedam non ea humilitate penitentie sananda, qualis in Ecclesia datur eis qui proprie penitentes uocantur, sed quibusdam correptionum medicamentis, non diceret ipse Dominus, Corripe eum inter te et ipsum solum, et si te audierit, lucratus es fratrem tuum. Postremo, nisi essent quedam  sine quibus hec uita non agitur, non quotidianam medelam poneret in oratione quam docuit, ut dicamus: Dimitte nobis debita nostra, sicut et nos dimittimus debitoribus nostris +. Quotidiani dies informant eos, quia solent presbytero confiteri peccata, ut corripiantur ab ipso, et consilium accipiant penitendi. Ipsi dies sine Alleluia transiguntur, quia non est pulchra laus in ore peccatoris. Quamuis citatus sit Deus ad parcendum, tamen non cito potest erubescentia peccatorum transire a corde iusti. Memoratum modum informat uersus qui dicit: Non est sanitas in carne mea a facie ire tue: non est pax ossibus meis a facie peccatorum meorum. Informant etiam uerba Domini, ad Moysen dicentis de Maria: Si pater eius spuisset in faciem eius, nonne debuerat  saltem septem dierum rubore suffundi? Separetur septem diebus extra castra, et postea reuocabitur. Cui enim spuitur in faciem, despectus adhibetur. Quando nos Deus despicit propter peccata nostra, rubore debemus perfundi usque ad completionem septem dierum, id est, usque ad satisfactionem. Per abstinentiam Alleluia in quotidianis diebus in officio misse rubor Ecclesie monstratur, quem habet de suis uulneratis, et nondum sanatis. At Dominici dies a Septuagesima usque in Pascha Domini eos informant qui his tentationibus tenduntur, sine quibus uita presens non potest transigi. Responsoriis dierum illorum non subministratur Alleluia, sed tractus, qui quamuis pertineat ad contemplationem propter suam dulcedinem et unionem, tamen non  est in tanta letitia, in quanta est illa de quo dicebat Iacobus: Qui autem in uerbo non ostendit hic perfectus est uir. In diebus quadragesimalibus ante pascha informat eos sancta Ecclesia, qui proprie penitentes uocantur, excepto quod non excommunicatur, et ad manus reconciliationis episcoporum non redit in finem Quadragesime; informat eos in ieiunio, in abstinentia deliciarum, in habitu, in deiectione, in luctu, in uigiliis, in quietudine, in silentio, in obedientia operum, et ceteris bonis quibus reconciliamur Deo simul cum penitentia.



CAPUT XXXuI. De diebus Pentecostes.

Tempus Pentecostes inchoatur a prima die resurrectionis, et currit usque ad diem quinquagesimam  post Pascha. De quo tempore dicit Augustinus in libro ad Ianuarium: Quadragenarius autem partibus suis computatus addit ipsum denarium; et fiunt quinquaginta, tanquam merces operis et continentie. Neque enim frustra ipse Dominus quadraginta dies post resurrectionem in hac terra et in hac uita cum discipulis conuersatus est: et posteaquam ascendit in celum, decem diebus interpositis, promissum Spiritum sanctum misit completo die Pentecostes. Qui dies quinquagenarius habet alterum sacramentum, quod septies septem quadraginta nouem fiunt, et cum reditur ad initium, quod est octauus, qui et primus dies: quinquaginta complentur, qui celebrantur post resurrectionem Domini  iam in figura non laboris, sed quietis et letitie. Propter hoc ieiunia relaxantur, et stantes oramus, quod est signum resurrectionis. Unde etiam diebus Dominus omnibus ad altare obseruatur, et alleluia canitur, quod significat actionem nostram non esse nisi laudem Dei, sicut scriptum est. Beati qui habitant in domo tua, in secula seculorum laudabunt te. De relaxatione ieiunii Ambrosius dicit in tractatu ad Romanos +: Nam sunt quidam qui feria quarta carnem non edendam statuerunt: sunt qui sabbatis; sunt iterum qui a Pascha usque ad Pentecosten edunt. Et Hieronymus ad Marcellam de fide nostra et dogmate heretico contra Montani sectatores. Nos unam quadragesimam secundum traditionem apostolorum tempore nobis congruo ieiunamus: illi tres  in anno faciunt Quadragesimas, quasi tres passi sunt saluatores; non quod et per totum annum, excepto Pentecosten, ieiunare non liceat; sed quod aliud sit necessitate, aliud uoluntate munus offerre. Et iterum ad Lucinum Beticum: Atque utinam omni tempore ieiunare possimus, quod in Actibus apostolorum diebus Pentecostes et die Dominico Paulum apostolum, et cum eo credentes fecisse legimus. Et iterum in eadem: Non hoc dico quod festis diebus ieiunandum putem, et contextas diebus quinquaginta ferias auferam: sed unaqueque prouincia abundet in suo sensu, et precepta maiorum leges apostolicas arbitretur. Et iterum eiusdem in Commentario super Mattheum: Quando uero transierunt nuptie, et passionis ac resurrectionis tempus aduenit, tunc sponsi  filii ieiunabunt. Nonnulli putant idcirco post dies quadraginta passionis ieiunia debere omitti, licet statim dies Pentecostes et Spiritus sanctus adueniens indicet nobis festiuitatem, et ex huius occasione testimonii, Montanus, Prisca et Maximilla etiam post Pentecosten faciunt Quadragesimam, quod ablato sponso, filii sponsi debeant ieiunare; Ecclesie autem consuetudo ad passionem Domini et resurrectionem per humilitatem carnis uenit, ut spirituali sagine ieiunio corporis preparemur. Iuxta leges autem tropologie sciendum quod quandiu sponsus nobiscum est, et in letitia sumus, nec ieiunare possumus, nec lugere; cum autem ille propter peccata nostra a nobis recesserit, et auolarit, tunc indicendum  ieiunium est, tunc luctus recipiendus. Duas uarietates habemus in Ecclesia nostra de ieiunio quod fit post resurrectionem Domini. Aliqui secundum nostrum uulgarem usum statuunt terminum quadragesimalis ieiunii in festiuitate sancti Ioannis; illi qui hoc faciunt non possunt semper dies Pentecostes excludere a ieiunio. Aliqui uolunt secundum traditiones sanctorum Patrum, quos pretulimus, et in sequentibus habemus ponere, omnes dies Pentecostes habere in letitia; qui hoc faciunt non possunt semper terminum huius quadragesime facere in festiuitate sancti Ioannis. Et ubi terminus ponatur non est fixum ex Scripturis sacris, neque ex traditionibus Patrum. Solet aliquoties euenire ut post Pentecosten dies abundent ad numerum quadraginta  dierum implendum usque ad festiuitatem sancti Ioannis, hoc est, quando dies Dominicus Pasche occurrerit in undecimo Kalendarum Aprilium, et in decimo suprascriptarum et in nono et in octauo. Quando in memoratis octauis Kal. Aprilis occurrerit dies Dominicus Pasche, tunc habendus est dies Pentecostes in II Idibus Maii. Ab illo die usque in festiuitatem sancti Ioannis Baptiste hebdomade sex sunt. Et si quis uoluerit quadraginta tantummodo diebus intendere, intendat quando Dominicus dies Pasche occurrerit in septimo Kal. April., siue sexto suprascriptarum, et sic poterit adimplere numerum suum inter Pentecosten et festiuitatem S. Ioannis. Ut reor, propter memoratos dies, qui per disiunctos annos conuenientes sunt termino qui fit in festiuitate sancti  Ioannis, pretermissa est diligentia Pentecostes, et inclusi sunt ipsi dies in luctu, qui deberent esse letitia, ex auctoritate Dominice presentationis, ut solitus terminus teneatur. Si uisum fuerit magistris, ut hoc diffiniant, quando tempus ieiunii peragatur eorum qui sponte propter peccata sua ieiunant post resurrectionem Domini, uidetur nobis uariabilis res auferri de nostra Ecclesia. Cur letari debeamus in diebus Pentecostes, abundant exempla sanctorum Patrum; cur ieiunare necesse sit unusquisque ex corde suo cognoscit. Maior enim festiuitas est aduentus Spiritus sancti quam festiuitas beati Ioannis Baptiste. Si includenda est festiuitas infra ieiunium, amplius includenda est festiuitas sancti Ioannis quam aduentus Spiritus sancti; et si hoc statuit ieiunans  siue indicens ieiunium, ut in festiuitate sancti Ioannis, uel sancti Petri et Pauli absoluatur ieiunium, et postea peragatur, nullum detrimentum facit anime sue. Non sequimur nos in presenti ieiunio Montanum et suos sectatores, sed consideramus peccata nostra, et pro eis certamus fructus dignos reddere penitentie. Ex Hieronymo memorato possumus addiscere a quibus illa ieiunia usurpata sint aliquando, quod non ex necessitate indicenda sint ieiunia Pentecostes communi Ecclesie, sed uoluntate licere unicuique ieiunare ob deuotionem sue mentis. Ab ista licentia et ab ista libertate excluduntur, que proprie penitentes in Ecclesia nominant.



CAPUT XXXuII.  De litania maiore.

Sequitur una uarietas inter octauas Pasche et uigilias Pentecostes, hoc est, ieiunium triduanum in uigilia Ascensionis Domini. Miror quomodo inoleuit consuetudo presentis ieiunii in nostra Ecclesia, que tamen non tenetur per omnes Orientales Ecclesias, cum sancti Patres quos memorauimus, Ambrosius, Augustinus, Hieronymus, dicant relaxanda ieiunia tempore Pentecostes, nec non etiam uenerabilis presbyter Beda de eodem tempore dicit in homiliis suis: Merito ergo sacrosanctis diebus his nos quoque maioribus epulis atque hymnis celestibus uacamus, ob reuerentiam nimirum Dominice resurrectionis, ob memoriam Dominici conuictus cum discipulis,  simul et ob spem future nostre quietis ac uite immortalis. Et paulo post: Recte etiam quinquagenario dierum numero statum future nostre beatitudinis in imagine ueneramur, ieiunia uidelicet relaxando, et Alleluia canendo, stantes orando, que sunt aptissima perpetue quietis, resurrectionis et laudis presagia. A quo primo initium presens ieiunium sumpsit, Gregorius Turonensis manifestat, in gestis Francorum ita dicens: In his temporibus fuit in uienna urbe terre motus maximus ubi multe ecclesie et domus multorum concusse fuerunt et subuerse: ubi bestie multe oberrantes, lupi, ursi acerbi ingressi per portam ciuitatis, deuorantes plurimos, per totum annum hoc faciebant. Nam ueniente solemnitate sancti Pasche, sanctus Mamertus,  qui in ea urbe erat episcopus, dum missarum solemnia ipsa uigilia celebraret, palatium quoque regale quod in ea ciuitate erat, diuino igne succensum est. Cumque hec agerentur appropinquante Ascensione Domini, indixit ieiunium uir sanctus Dei triduanum in populo cum gemitu et contritione. Et paulo post: Tunc cessauit ipsa tribulatio et subuersio. Deinceps omnes Ecclesie Dei et sacerdotes hoc exemplum imitantes usque ad presens, ipsas triduanas litanias ubique celebriter colunt. Ubi dicit, omnes Ecclesie Dei, non extra Gallias possumus eas intelligere. Ubi erant de quibus Ambrosius dixit, qui quotidie statuissent carnem edendam usque in Pentecosten, ibi non fiebat ieiunium iuxta morem nostrum, neque ubi Hieronymus,  neque ubi Augustinus erat. Quod si fieret, non tam aperte predicarent relaxationem ieiunii infra quinquaginta dies. Romana consuetudo unum diem, id est, septimo Kalendas Maii, interponit, quem uocat in litania maiore, non in ieiunio: litania autem, ut prediximus, deprecatio est apud nos. Potest enim serena mens et aliena a uoluntate mala, deprecari Deum, quamuis manducet sobrie carnem meridie, et letetur de resurrectione Domini; tamen maiorum Patrum, id est apostolicorum, usus sequendus est. Forsitan ex ipso officio poterimus intelligere quid deprecandum sit tali tempore. Prima oratio ad missam dicit: Presta, quesumus, omnipotens Deus, ut qui in afflictione nostra de tua pietate confidimus, contra aduersa omnia tua semper protectione muniamur.  Huic concordat offertorium, dicens: Adiuua me, Domine Deus meus, saluum me fac propter misericordiam tuam. Et iterum: Qui insurgunt in me confundantur. Eo tempore, id est, septimo Kalendarum Maii, possunt inimici commouere bellum aduersus uicina regna, ut reor, caute prouidit sancta Ecclesia Dominum rogare ut qui destruxit olim consilium Achitophel, nunc destruat consilia eorum qui uolunt irruere super pacem eius. Intendit ad hoc quod dicit Epistola: Multum enim ualet deprecatio iusti assidua. Euangelium alteram petitionem sonat dicens: Quis autem ex uobis patrem petit panem: et iterum, aut piscem? et iterum, aut si petierit ouum; in istis tribus tria temporalia petenda possumus intelligere,  et tria spiritualia. Per panem omnia bona que de terris nascuntur; per piscem, que de aquis; per ouum, animalia que cocunt simul. Hec enim memorato tempore in aliquo profectu sunt: germina messis pullulant, arborum fructus ex flore prodeunt, uinee atque olei liquor suis ab arboribus se erumpit, pullorum animantia campos tondent. Quoniam hec necessaria sunt nostris usibus, petenda sunt a Domino ut conseruentur. At spiritualia, ita: per panem, caritatem; per piscem, fidem; per ouum, spem: quibus tribus colitur a nobis Diuinitas. Hec illo in tempore precipue petenda sunt a Domino, quando resurrectio Christi et Ecclesie celebratur, ut his roborati, in iustificatione persistamus. Officium Romanum cantamus et tempus eius predicationis  pretermittimus. Interest, secundum Hieronymum, quando ex uoluntate munus offertur Deo, et quando ex necessitate. uoluntate omni tempore munus possumus in abstinentia rerum percipiendarum offerre Deo, sed ex necessitate non oportet.



CAPUT XXXuIII. De uigilia Pentecostes.

ueniendum est modo ad uigilias Pentecostes. In eis leguntur lectiones quatuor, et canuntur quatuor cantica ante baptismi consecrationem, sicut in uigiliis Pasche. Ibi legimus: In principio creauit Deus celum et terram. In uigiliis Pentecostes, Tentauit Deus Abraham. In illa non sequitur canticum, in ista sequitur. Lectiones ad memoriam nobis adducunt duos patres: unum secundum carnem, alterum secundum  spiritum. Adam, qui in priore lectione memoratur, carnalis est pater, a quo originem omnes ducimus, qui peccauit non obediendo precepto Dei, cui non subditur canticum uictorie. Abraham, pater spiritualis, quia eius fidem imitando filii eius efficimur et populus Dei uocamur. Iste restituit obediendo in immolatione filii sui, quod primus offendit non obediendo. Cui merito subditur canticum uictorie: occidit enim uitium inobedientie. Ipsum sonat oratio sacerdotis: Deus, qui in Abrahe famuli tui opere, humano generi obedientie exempla prebuisti, et reliqua. Hec lectio ad historiam pertinet: ut legitur, ita factum est. Sequitur alia lectio: Scripsit Moyses canticum. De quo cantico dicat, cantor illic demonstrat, scilicet, Attende celum. De quo Beda super  Lucam: Ad memoriam prisce religionis canticum Deuteronomii, in quo uniuersus ueteris populi status, quid uidelicet offenso, quid propitio Deo meruerit, continetur, nonnullis in locis sabbato dicere consueuit. Alioquin esset preposterum ut prioribus septimane diebus prophetarum dictis carminibus Moysis ultimum diceretur +. Ac per hoc, quia precesserunt boni mores in filiis Abrahe, antequam apprehenderent septem mulieres uirum unum, proponitur lectio, Scripsit Moyses canticum. Attende celum, ubi Adam ad memoriam reducitur, qui est imago totius humani generis, in quo maior pars erat infidelis ante Christi aduentum. uinea facta est, scilicet sacramentum Christi et Ecclesie  precedit, quia nisi is uenisset, boni mores ad uniuersum orbem non transissent. De tertia lectione iam dictum est, in qua septem dona Spiritus sancti de obedientibus faciunt unum uirum, de quo dicebat Paulus, Donec occurramus omnes in uirum perfectum, et reliqua. Quarta lectio est Ieremie prophete, que dicit inter cetera: Disee ubi sit sapientia, ubi uirtus, ubi prudentia, ut scias simul ubi sit longiturna uita et uictus, ubi sit lumen oculorum et pax. Presentibus uerbis ad sitim aliquam uocat audientes, scilicet, sapientie, uirtutis, prudentie. Quare hoc? ut sciat audiens, ubi sit longiturna uita, lumen oculorum et pax. Quod precipit discere, ad desiderium pertinet fontis, iuxta quod respondet audiens: Sicut ceruus desiderat ad fontes  aquarum, etc. Ubi rationem dicit quare desiderat fontem, ibi superiorem uitam intimat dicendo, ubi sit longiturna uita, et lumen oculorum, et pax, que pertinet ad anagogen. Et sacerdos ita: Omnipotens sempiterne Deus, qui hanc solemnitatem aduentus Spiritus sancti consecrasti, da nobis quesumus, ut celestibus desideriis accensi fontem uite sitiamus. Ubi dicit, celestibus desideriis accensi, anagogicum sonat. De litania circa baptismum, et alleluia, et tractu, dictum est. Parum libet de alleluia et tractu iterum recordari. Alleluia in memoratione prime uite innocentis Ade cantatur; sed quia non fuit eadem innocentia sempiterna, in tractum conuertitur. uerbi gratia: Fui catechumenus Constantinopoli captus: quesiuit me dominus meus misericors  et piissimus, inuenit me captiuum; occidit illum qui me rapuit propter meam incuriam, et me reddidit libertati, ut reuerterer ad patriam meam. Quam ingens gloria apud me, quia erutus sum a seruitute, et redditus libertati? Tamen quia longa uia et laboriosa et periculosa restat redeundo ad patriam meam, post magnam letitiam aliquo tedio affectus sum, nesciens utrum perueniendum sit ad patriam, quasi de aliquo gradu descendens a maiore letitia, id est, ab Alleluia, in minorem, quasi in tractum. Patienter tamen fero, laudando ereptorem, iter iniunctum si aliquo modo aliquando reuerti potero ad patriam. Insuper etiam ereptor meus mittit mecum defensores, qui me defendant de barbarica rabie, que undique circumdat iter meum. Ipsi defensores sunt baptismalia  sacramenta, et cereus, atque patronus, qui mecum uersantur usque ad septimum diem lauationis albarum. Septima dies, ut sepe dictum est, illam requiem designat quam exeuntes de mundo suscipimus, que sine ullo periculo manebit. Ad distinctionem alleluia et tractus, quam uolumus hic demonstrare hec parua mihi sufficiunt: insuper etiam placet hic intimare, que distantia sit inter lectiones que leguntur in uigiliis Pasche et eas que leguntur in uigiliis Pentecostes. Quod enim distat inter Adam et Abraham, hoc oportet differre inter doctrinam magistrorum ad catechumenos qui baptizantur in Pascha Domini et in Pentecoste. Deberet eis narrare periclitationem humani generis usque ad internecionem  prope per inobedientiam Ade, sicut tunc erat quando nullus hominum Deum colebat, nisi solus Abraham; ipsa internecio permansit in uniuerso genere humano, exceptis his aliquibus qui de Abrahe stirpe prodierant: in illo enim, id est Adam, per aduentum Christi primo occisus est diabolus? postea per dilectionem septem mulierum coniunctum est Christo genus humanum. Deinde ad bona opera directum est. Iste ordo seruatur in uigiliis Pasche. Alter est in uigiliis Pentecostes. In isto recolitur quomodo Abraham Deo placuit per obedientiam, et sua progenies in bonis moribus delectata sit, cui tamen necesse est in Nouo Testamento, ut adiungatur per baptismum Christo, et sic in eo maneat usque dum perducatur ad celeste regnum.



CAPUT XXXIX. De sequentibus septem diebus Pentecostes.


Inchoate in sequentibus diebus presentis hebdomade quid agere debeamus, dominus Beda manifestat in homilia sua dicens: uerum hoc quoque quod non statim peracta die quinquagesima genu ad orandum curuamus, sed et illa adhuc septimana stantes Domino supplicamus, et quamuis intermissa repententes ieiunia, tamen Alleluia quotidie personamus, nemo absque discretione apta et congrui ratione mysterii putet actitari. Quia enim Spiritus sancti septiformis est gratia iure solemnitas aduentus eius per septem dies laude hymnorum debita, simul et missarum celebratione colitur. Quia tempore Pentecostes  Ecclesia toto orbe nouos semper Deo populos per aquam regenerationis aggregare consueuit, merito saluti eorum congaudentes quousque albis induuntur stolis, et nitorem purificate mentis, splendore habitus demonstrat, hymnum Deo deuote laudis offerimus iuxta preceptum ipsius piissimi pastoris ac redemptoris nostri, qui ait: Congratulamini mihi, quia inueni ouem meam, que perierat. Merito etiam tunc stantes oramus, ob significationem uidelicet liberationis eorumdem, qui per donum Spiritus sancti de morte anime ad uitam resuscitari atque resurgere meruerunt. Cuius donante gratia, etiam carnis immortalitate nos in nouissima die uestiendos atque ad gaudia beate resurrectionis perducendos esse speramus.



CAPUT XL. Quanto tempore debeant esse sub disciplina chrismatis qui non consequuntur manus impositionem episcoporum tempore baptisterii, sed post.


Solet queri inter uulgares quanto tempore debeant unctionem chrismatis obseruare in capite ut non lauentur qui accipiunt manus impositionem absque tempore baptisterii. Quibus potest responderi, quanto tempore generaliter ab Ecclesia celebratur aduentus Spiritus sancti super apostolos, tanto tempore celebretur apud unumquemque qui eum accepit, hoc est, septem diebus. Et non immerito: quia enim Spiritus sanctus in septem mulieribus uenit ad hospitem suum, fas est unicuique mulieri conuiuium suum paretur per singulos dies, de  quibus mulieribus dicit Isaias: Apprehendent septem mulieres uirum unum. Conuiuium illarum mulierum est, quando ipse de se satiant hospitem suum. Talia conuiuia exercebat Christus apud conuiuas suos, talia et Spiritus sanctus exercet. Hospes Spiritus sancti mens est hominis. Mens tanto amplius satiatur a sagina Spiritus sancti, quanto minus fuerit dedita carnalibus desideriis. Ita accipiens obseruet tempus aduentus Spiritus sancti, ut solet charus amicus circa charum amicum obseruare. Quando charus aliquis ad amicum charum uenit, in nullo uult ille qui suscepit illum offendere, sed quidquid nouit ei placitum esse, hoc ex corde benigno ei adhibet; ita quidquid cognouerit suscipiens Spiritum sanctum placitum ei esse, hoc illi exhibeat, quandiu cum illo est. Si hoc  fecerit, forsan citius poterit ei reconciliari, quando aliqua offensa recesserit ab eo. Quando chrismatus recordatur unctionem chrismatis sibi adesse, tunc potissimum recolit debere se esse sub disciplina Spiritus sancti. Unctio illa ideo fit ut sciamus quid inuisibiliter operetur Spiritus sanctus in nobis. Oleum solet fessorum membra fouere, balsamus solet redolere. Fessa sunt membra anime nostre, quando penitet se egisse quod contra uoluntatem Dei est. Ad quam solet uenire Spiritus sanctus et ei monstrare dimissa peccata siue dimittenda. Unde et ipse Spiritus sanctus consolator dicitur. De qua re dicebat Dauid: Secundum multitudinem dolorum meorum in corde meo, consolationes tue letificauerunt animam meam. Hunc Spiritum sanctum acceperunt  apostoli in terra, quando Christus insufflauit eis in faciem, et dixit: Accipite Spiritum sanctum: quorum remiseritis peccata remittuntur eis. Non solum hoc operatur Spiritus sanctus, id est ut remittantur peccata, sed etiam prestat bona opera, que per opinionem bonam in alios bonum odorem inspirant: ibi est balsamus. Hunc enim modum acceperunt apostoli die Pentecostes, hoc est, ut uirtutum signis odorem notitie sue porrigerent populo. Est etiam alia natura olei, id est, ut lumen prestet. Hoc enim Spiritus sanctus operatur in homine, ut lumen habeat intelligentie; operatur simul et balsamum, quando per ora loquentium lumen, quando intrinsecus dedit, ad ceterorum notitiam perducit cum dulcedine eloquii. Non enim frustra Spiritus sanctus  super apostolos uenit in die Pentecostes in uento et igneis linguis: uoluit future Ecclesie monstrare quod operaturus esset in apostolis per aduentum suum; uenit in uento uehementi, ut ostenderet se excussurum esse ab apostolorum cordibus omnem cupiditatem terrenam. Sicut enim uentus uehemens proiicit puluerem a facie terre, sic aduentus Spiritus sancti a corde hominis eiicit omnem terrenam cupiditatem. In igneis linguis apparuit, ut demonstraret quales facturus erat apostolorum linguas, hoc est, loquentes et ignita uerba infundentes, in corde credentium. Hec enim uerba ignita consumunt peccata, et accendunt corda ad amorem eterne patrie. Ipsa est caritas que diffunditur in cordibus credentium,  et facit ea unum cor esse ad imitationem sue proprie substantie, hoc est, ut unum uelint, sicut sancta Trinitas unum uult. Hoc primum oportet conseruare illum qui accepit Spiritum sanctum ut in nullo discordiam habeat ab unitate Ecclesie. Demonstratur etiam per alteram apparitionem Spiritus sancti in columbe specie, altero modo eadem uirtus caritatis, hoc est per simplicitatem. Simplex est enim animal columba, et a malitia fellis alienum, ac ideo per eam uoluit se monstrare, ut innotesceret hospitibus suis simplices esse debere. Quomodo simplicitas debeat obseruari, Apostolus docet, dicens, prudentes in bono, simplices in malo. Hoc est, sciat sibi ipsi homo prodesse et ceteris fratribus, et nesciat sibi officere et aliis. Ille sibi officit, qui in  tempore aduentus Spiritus sancti carnali concupiscentia inquinatur. Ac per hoc se contineat a complexu feminarum, qui non perficitur sine carnali concupiscentia; abstineat se a crapula et ebrietate, ut mens saginetur spiritali cibo: abstineat se a mendacio et ab omni simulatione, quoniam Spiritus quem suscepit fugit fictum. Non enim paruum peccatum est mendacium; si comparauerimus luxuriam et castitatem, et mendacium, et ueritatem, non minus uidebitur peccare qui mentitur, quam qui polluitur luxu. Non est maior castitas ueritate. Ipsam Dei substantiam dicimus ueritatem. Qui mentitur, ueritatem corrumpit, quantum in se est. In eo homine, ubi duo corda sunt, non habitat ille spiritus qui facit unanimes in domo. Multi enim loquuntur uerbis ad  unum hominem, et ad alterum oculis innuendo. Porrigit ex uno corde dulcedinem uerborum cui loquitur, ex altero corde alteri dolum, per quem uenenum in corde eius fundit cui loquitur. Qui hoc facit in eo non est Spiritus sanctus. Est qui ridet ore, et corde machinatur malum aduersus eum qui porrigit risum, et iste habet duo corda, quapropter non in eo habitat Spiritus sanctus. Hoc uestimentum, id est simplicitatis, perdidit miser Adam, quando se nudum cognouit. De qua re scribit Augustinus in libro Geneseos contra Manicheos: Quod autem nudi erant Adam et mulier eius, et non confundebantur, simplicitatem anime castitatemque significat. Nam et Apostolus ita dicit: Optaui uos uni uiro uirginem castam exhibere Christo. Timeo autem, ne sicut serpens  Euam fefellit in uersutia sua, ita corrumpantur mentes uestre a simplicitate et castitate, que est in Christo. Et post pauca: Quomodo uidebant, si clausi erant oculi? Sed hoc dictum est ut intelligeremus eis oculos esse apertos, postquam de fructu illo acceperunt, quibus se nudos uidebant, et displicebant sibi, id est, oculos astutie, quibus simplicitas displicet. Cum enim quisque ceciderit de illa intima et secretissima luce ueritatis, nichil est unde uelit placere superbia, nisi fraudulentis simulationibus. Hinc enim et hypocrisis nascitur, in qua multum sibi uidentur cordati, qui potuerunt fallere et decipere quem uoluerunt. Quia de conuiuio superius fuimus locuti, quod debet hospes parare Spiritui sancto per septem  dies, ita tamen ut ab eodem Spiritu sancto petat idem conuiuium et credat se accipere, bonum est ut demonstremus ei quid per singulos dies possit ministrare suscepto hospiti suo. Dies singulos dicimus profectus quosdam mentium. Dicit Petrus in Epistola sua: uos autem omnem curam subinferentes, ministrate in fide uestra uirtutem, in uirtute autem scientiam, in scientia autem abstinentiam, in abstinentia autem patientiam, in patientia pietatem, in pietate autem amorem fraternitatis, in amore fraternitatis caritatem. Qualiter isti cibi parandi sunt, Beda exponit in tractatu super septem Epistolas canonicas, dicens: uirtutem hoc loco non pro fortitudine ac miraculis, sed pro conuersatione bona posuit, que fidei recte iungenda est, ne sine operibus otiosa sit  et mortua. In quo recte omnem curam subinferre precipit, quia qui mollis et dissolutus est in opere suo, frater est sua opera destruentis. In uirtute autem scientiam, iuxta illud Isaie: Discite bene facere, querite iudicium. In scientia autem abstinentiam, ut cum bona facere didicerint, mox a malis abstineant, ne in uacuum scientia celestium cedat, si se ab illecebris terrestribus quis continere neglexerit. In abstinentia autem patientiam; abstinentiam necesse est semper patientia comitetur, ut quicunque a uoluptatibus mundi se continere didicit, eius quoque aduersa corde firmo sustineat, a dextris uidelicet et a sinistris, per arma iustitie munitus. In patientia pietatem, ut erga eos quos patienter tolerat etiam pius existat, iuxta illud Apostoli Pauli: Charitas  patiens est, benigna est. In pietate autem amorem fraternitatis, ut non alterius rei intuitu pietatis opera suis quisque aduersariis impendat, nisi fraterne tantum dilectionis, hoc uidelicet tota in intentione procurans ut quos docendo solum uel redarguendo nequit ad effectum pietatis, orando uel bene faciendo  conuertat. In amore autem fraternitatis, caritatem. Charitatem hoc loco appellat specialiter eam qua Conditorem diligimus, que proficientibus uirtutum gradibus merito amori fraternitatis adiungitur, quia nec Deus sine proximo, nec sine Deo proximus perfecte ualet amari. Et quidem Dei amor excellentior est amore proximorum, quia illos sicut semetipsos, Deum uero toto corde, tota anima, tota uirtute diligere iubemur: sed tamen consuetudine nos amoris fraterni oportet ad amorem Conditoris ascendere. Qui enim non diligit fratrem suum, quem uidet quotidie, Deum, quem non uidet, quomodo potest diligere? Hec enim omnia si uobiscum adsint et superent, non uacuos et sine fructu uos constituent.



CAPUT XLI.  De missa Innocentum.

Contingit causa ut ea primo scriberem atque porrigerem, que statui postponere in ordine opusculi nostri, in qua posteriore parte iuxta ordinem status officiorum, debui interponere de missa innocentum: sed quia oblitus sum tunc illud introducere, nunc estimo me inuenisse congruum locum, ut post Spiritum sanctum, qui Innocentes facit, ueritatem misse Innocentum introducerem, ac ideo hic habeat locum de missa Innocentum: pretitulatur in Antiphonario sic: »Gloria in excelsis Deo non cantatur, nec Alleluia, sed quasi in tristitia deducitur dies ille.« Compositor officii presentis coniungi nos uult animis deuotarum feminarum que in morte Innocentum doluerunt et planxerunt. Sicut separat nos  ab actu malorum Iudeorum in Cena Domini, siue in Parasceue, siue in Sabbato, omittendo osculo, siue cetera sueta; ita coniungit in presenti festiuitate dolori deuotarum feminarum. Causa earum tristitie omittimus Gloria in excelsis Deo et Alleluia.



LIBER SECUNDUS.



CAPUT PRIMUM. De duodecim lectionibus.


Sex lectiones ab antiquis Romanis Grece et Latine legebantur , ni fallor, propter duas causas:  unam, quia aderant Greci, quibus incognita erat Latina lingua, aderantque Latini, quibus incognita erat Greca; alteram, propter unanimitatem utriusque populi. Duodecim lectiones propter duodecim lectores dicuntur, non propter duodecim uarietates sententiarum: sex lectiones sunt tantummodo in sententiis. Neque enim si dixerimus amen, uerum, propterea duas uarietates intelligere debemus, sed unam; in temporibus quando agimus XII lectiones, solemus ieiunare, etiamsi prouenerint in octauis Pentecostes, quando celebratur festiuitas septiformis Spiritus et neophytorum. Unde dominus Beda dicit in homilia sua: Quod uero inter hec ieiuniorum  castigatio repetitur, de ipsorum apostolorum exemplo sumptum credere debemus, qui accepto Spiritu, quo perfectius noua celestium bonorum suauitate fruebantur, eo altius mentem a memoria deliciarum abstulere terrestrium. Iam enim aduenerat  tempus illud de quo Dominus predixit quia discipuli, ipso secum conuersante, ieiunare non possent, ablato autem eo ieiunarent. Nam cum interrogarent eum discipuli Ioannis, dicentes: Quare nos et Pharisei ieiunamus frequenter, discipuli autem tui non ieiunant? ait illis: Nunquid possunt filii sponsi ieiunare quandiu cum illis est sponsus? uenient autem dies cum auferetur ab eis sponsus, et tunc ieiunabunt. Quia ergo et ante passionem, et post resurrectionem Dominicam, propter ipsius Domini presentiam lugere ac ieiunare nequiuerant, constat profecto quia post ablationem eius, spontaneis sese subdiderunt ieiuniis. Namque ubi Spiritus sancti  acceptione recreati, sicut a ceteris mundialibus illecebris, sic et ab epularum appetitu mentem prorsus auerterant, anime potius quam corporis alimonia gaudentes, et pro memoria patrie celestis, orationibus ac lacrymis insistentes salubribus. * De eodem ieiunio scribit sanctus Leo homiliam: Ut ieiunium celebretur in ordinatione sacri ordinis, primitiue Ecclesie mos obtinuit. Sic enim scriptum est in Actibus apostolorum: Erant autem in ecclesia que erat Antiochie prophete et doctores, in quibus Barnabas et Symeon, qui uocabatur Niger. Et post pauca: Ministrantibus autem illis Domino et ieiunantibus, dixit Spiritus sanctus: Separate mihi Barnabam et Saulum in opus quo assumpsi eos. Tunc ieiunantes et orantes, imponentesque eis manus, dimiserunt  illos, et ipsi quidem missi a Spiritu sancto, abierunt Seleuciam. Et in alio loco: Et cum constituissent illis per singulas ecclesias presbyteros, et orassent cum ieiuniis, commendauerunt eos Domino, in quem crediderunt. Quamuis et continuatum ieiunium per aliquod spatium possit intelligi in supradictis uerbis Domini Bede, tamen non excluditur ieiunium pro ordinandis. Et quia mentio est introducta de duodecim lectionibus, oportet eam inchoare a tempore primi mensis. In duodecim lectionibus consecratio sacrorum ordinum celebratur. Ipsa enim consecratione hoc agitur ut homo Deo coniungatur, monstrante hoc sancto Gregorio ad interrogationem Augustini Anglorum episcopi, quando interrogauit si solus episcopum ordinare posset, illo respondente,  si difficultas esset aliorum episcoporum posse, sin autem, essent tres aut quatuor. Qua de causa ita inquit: Nam in ipsis rebus spiritalibus, ut sapienter et mature disponantur, exemplum trahere a rebus carnalibus possumus. Certe enim dum coniugia in mundo celebrantur, coniugati quique uocantur, ut qui in uia iam coniugii precesserunt, in subsequentis quoque copule gaudio misceantur. Cur non ergo et ut hac spiritali ordinatione, qua per sacrum ministerium homo Deo coniungitur, tales conueniant, qui uel in profectu ordinati episcopi gaudeant, uel pro eius custodia omnipotenti Deo preces pariter fundant. Primi apostoli semper in Decembrio mense, in quo natiuitas Domini nostri Iesu  Christi celebratur, consecrationes ministrabant, usque ad Simplicium, qui fuit a B. Petro quadragesimus nonus. Ipse primus sacrauit in Februario, ni fallor nullam ob aliam causam nisi intimando coniungendos propinquius Christi corpori, qui per sacrum ministerium prouehuntur. Quod nullo modo satius fieri potest quam si per eos patriarchas, ex quibus Christus natus est, generentur. Quod impossibile est secundum carnem, secundum uero spiritum dignum et habile hoc est, ut per interpretationes patriarcharum nominum nascantur mente, qui genealogie Christi uidentur familiarius ascisci. Et quia incongruum est sicut unicuique generationi singularis hebdomada deputatur, ita per unamquamque hebdomadam consecrationem celebrari, causa congruenti  per singula tempora que conuenire possunt uirtutibus et interpretationibus patriarcharum qui in articulis genealogie positi sunt, consecratio celebratur. Per tres annuales fiunt hebdomade quadraginta due. Tot generationes secundum Mattheum Christi sunt cum ipso. Tot etiam hebdomade inueniuntur a primo sabbato primi mensis usque ad quartum sabbatum decimi mensis. Consecratio prima celebratur primo sabbato primi mensis, que quasi in loco Abrahe generat Christum. Abraham interpretatur pater multarum gentium, cui dictum est: In semine tuo benedicentur omnes gentes. Si quis consecratus stat in semine multorum conuertentium per sua exempla ad Dominum, est primo patriarcha, Abraham genitus, est ipsum semen  Christus, in quo semine promissum est Abrahe benedici omnes gentes. Ipsa consecratio tempore uerno celebratur, quod tempus habile est procreationibus. Nam et Abraham tertia etate fuit huius mundi, que etas comparatur adolescentie, que habilis est generationi filiorum. Secunda consecratio est in quarto mense secundo sabbato, quod est initium secundi catalogi quatuordecim hebdomadarum. Hec deputatur in loco Dauid filiorum. Dauid interpretatur fortis manu, ipse prostrauit Goliam, id est, humilitas superbiam. Qui consecrantur, propterea consecrantur, ut fortes sint per humilitatem, et superbiam deiiciant. Ipsa celebratur in Iunio mense, quando feruor magnus solis est super terram. Omnibus notum est Dauid bellicosum fuisse, et  ualde arsisse in Marte. Tempus Iunii aptum est bellis. Tertia consecratio celebratur in Septembrio, tertio sabbato, quod est initium tertii catalogi. Hec deputatur generationi Iechonie. Iechonias interpretatur preparatio Domini. Nullique dubium si omnes oportet preparari in aduentu Christi, quin potissimum eos qui consecrantur, que consecratio habet finem in ipsa natiuitate Christi, que aliquando in tertia hebdomada finitur propter anticipationem dierum natiuitatis Domini, et habet tredecim hebdomadas, aliquando in quarta propter tarditatem, et habet quatuordecim. Neque hoc sine ratione est, quia si computatur catalogus nouissime tesseradecadis, et semel computetur Iechonias, non amplius inueniuntur cum ipso Christo quam tredecim generationes;  si ipse bis computetur, quatuordecim inueniuntur.



CAPUT II. De ieiunio annuo Quatuor Temporum.

Diximus de ieiunio quod fit in duodecim lectionibus pro his qui ad ordinationem accedunt; desideramus si Dominus dederit, cuius muneri ingratus nullus debet esse, nec diues, nec pauper, ex demonstratione sancti Augustini monstrare medicamina ieiunii Quatuor Temporum: quod quamuis ordinatio in memoratis temporibus non celebretur, sicut nec a primis episcopis celebrata fuit, tamen necessario oportere nostre religioni quatuor ieiunia annuatim celebrare. Qua de re cogito quia illa precesserunt, in his duodecim lectiones statutas esse, et non ieiunium  propter ipsas, sed ipsas propter ieiunium precedens. Atque ipsa quatuor ieiunia opinamur esse initium quadragesimalis temporis. Denarius numerus totam disciplinam nostram continet. Nostra disciplina talis est, ut creatura seruiat Creatori. Creator Deus in tribus personis colitur. Colitur ab animo, qui eum diligit ex toto corde, ex tota anima, ex tota uirtute: cui subiicitur corpus ad regendum ex quatuor elementis, id est, calido, sicco, frigido, humido. Quod si bene rexerit, id est, tria et quatuor, que fiunt septem, deuotissime subditur homo Creatori, et sunt decem. Quatuor temporibus annus uoluitur: uere, estate, autumno, hieme. Hec quatuor tempora solent nos per delectamenta sua reuocare ab amore Creatoris, qua de re ieiunandum est  in unoquoque tempore, ut castigentur nostra quatuor elementa, ne subripiantur a delectationibus [dilectione] mundi. Ipsa enim quatuor elementa coniuncta sunt in sua natura quatuor temporibus anni: uer est calidum et humidum, in eo facimus unum ieiunium, ut elementum humoris in nobis castigetur, ne consentiat false pulchritudini ueris. Ex humore et calore nascitur pulchritudo terre. Aetas sicca est et calida, in qua alterum ieiunium facimus, ut castigetur elementum caloris in nobis, ne consentiat incendio carnali. Tertium ieiunium fit in autumno, qui est humidus et siccus, ne aliquo languore animi arescamus ac defluamus, et inueniamur sine pinguedine olee in eterno tabernaculo. Etenim illo tempore congregamus quo fruamur in futuro.  Quartum ieiunium fit in hieme, qua est frigida et humida: ne membra nostra fluxu atque luxu soluantur in comessationibus et potationibus, ac per hoc negligatur amor Dei. At quia quatuor tempora annorum nos impediunt ab amore Dei, quatuor ieiunia facimus, per singula quoque tempora suum ieiunium, unumquodque ieiunium pro suo tempore. Simili modo diurna curricula quatuor nos impediunt ab amore celestium, scilicet, matutinum, meridianum, uespertinum, nocturnum; per hec etiam quotidie ab amore eternorum retrahimur. In unoquoque ieiunio tres dies sunt, quia unumquodque tempus tres menses habet, pro unoquoque mense singuli dies ieiunio consecrantur. Ast uero quia quotidiana peccata aggrauant,  non sufficit unum ieiunium per unumquodque tempus, ac per hoc quadragesimale tempus, inducimus, quo quotidiana peccata affliguntur. Denarius, qui pertinet ad disciplinam nostram, quater ductus, quadraginta facit. In ipso denario presidet sancta Dei Trinitas, et regit creaturam suam, ut aliena sit a deceptione primi parentis; quod nos boni facimus, ipse facit in nobis. Modo ponamus uerba sancti Augustini. Dicit in libro Questionum, cap. 83: Omnis sapientia et disciplina est, que ad homines erudiendos pertinet, Creatorem creaturamque dignoscere, et illum colere dominantem, istam subiectam fateri. Est autem creator Deus, ex quo omnia et per quem omnia, in quo omnia: et ideo Trinitas, Pater, et Filius, et Spiritus sanctus. Creatura  uero partim est inuisibilis sicut animus; partim uisibilis, sicut corpus. Inuisibiliter ternarius numerus tribuitur, qua de re diligere Deum tripliciter iubemur, ex toto corde, et ex tota anima, et ex tota mente: corpori quaternarius, propter euidentissimam naturam eius, id est, calidam et frigidam, humidam et siccam. Uniuerse ergo creature est septenarius numerus. Quapropter omnis disciplina dignoscens et discernens Creatorem atque creaturam denario numero insinuatur. Et iterum in libro de Doctrina Christiana secundo: Quaternario namque numero et diurna et annua curricula peraguntur: diurna, matutinis et meridianis, uespertinis nocturnisque horarum spatiis; annua uernis, estiuis, autumnalibus hiemalibusque mensibus. A temporum autem dilectione,  dum in temporibus uiuimus, propter eternitatem, in qua uiuere uolumus, abstinendum et ieiunandum est, quamuis temporum cursibus ipsa nobis insinuetur doctrina contemnendorum temporum, et appetendorum eternorum. Porro autem denarius numerus Creatoris atque creature significat scientiam. Nam trinitas Creatoris est, septenarius autem numerus creaturam indicat propter uitam et corpus; nam illa tria sunt: unde etiam toto corde, tota anima, tota mente diligendus est Deus: in corpore autem manifestissima quatuor apparent, quibus constat, elementa. In hoc ergo denario dum temporaliter nobis insinuatur, id est, quater ducitur, caste et continenter a temporum dilectione uiuere, hoc est quadraginta diebus ieiunare. Quibus diebus eadem  ieiunia celebrentur oportet memorari, scilicet quarta feria sexta et septima. Quarta, quia in ea fecerunt Iudei consilium ut occiderent Christum, sexta eum occiderunt; septima, Romanorum more, ieiunio concluditur propter tristitiam apostolorum de morte Domini, ut Innocentius narrat in Decretalibus. Sabbato, inquit, ieiunandum esse ratio euidentissima demonstrat. Nam si diem Dominicum et uenerabilem resurrectionem Domini nostri Iesu Christi, non solum in Pascha celebramus, uerum etiam per singulos circulos hebdomadarum ipsius diei imaginem frequentamus, ac si sexta feria propter passionem Domini ieiunamus, sabbatum pretermittere non debemus, qui inter tristitiam atque letitiam temporis  illius uidetur inclusus. + Cur in ea potissimum die consecratio celebretur, Augustinus scribit ad Ianuarium: Sabbatum commendatum est priori populo in otio corporaliter celebrando, ut figura esset sanctificationis in requie Spiritus sancti. Nunquam enim legimus in Genesi sanctificationem per omnes priores dies, sed de solo sabbato dictum est: Sanctificauit Deus diem septimum. Quia ergo caritas Dei diffusa est in cordibus nostris per Spiritum sanctum, qui datus est nobis, ideo sanctificatio in septimo die commemorata est, ubi requies commendatur. + Episcopi consecratio transit ad Dominicum diem. Ipse est uicarius apostolorum, imo etiam Christi. Eo die accipit donum Spiritus sancti, qua die dignatus est illustrare corda apostolorum.



CAPUT III. De numero lectionum per tres memoratos dies.


Quarta feria leguntur due lectiones, quoniam debent hi qui ad sacrum ordinem transeunt, admoneri, ut habeant notitiam legis et prophetarum. Quarta etate mundi, lex et prophete uiguerunt. Apostolus admonet de doctrina, dicens ad Titum: Amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui resistunt, redarguere. Quod ita Hieronymus in Epistola ad Titum: Obtineat eum qui secundum doctrinam est, fidelem sermonem, ut quomodo sermo Dei fidelis et omni acceptione dignus, sic et ille talem se prebeat, ut omne quod loquitur fide dignum existimetur, et uerba ipsius sint regula ueritatis.  Potens quoque sit eos qui seculi huius turbinibus exagitantur consolari, et per suam doctrinam infirma precepta destruere. Sana autem doctrina dicitur ad distinctionem languide infirmeque doctrine. Talis quoque sit, ut contradicentes arguat hereticos, siue Iudeos, et seculi illius sapientes. Et superiora quidem que in episcopi uirtutibus posuit, ad uitam pertinent: hoc uero quod ait, ut potens sit consolari in doctrina sana, et contradicentes arguere, referendum est ad scientiam: quia si episcopi tantum sancta sit uita, sibi prodesse potest sic uiuens; porro si et doctrina et sermone fuerit eruditus, potest ceteros quoque instruere, et non solum docere suos, sed et aduersarios repercutere, qui nisi confutati fuerint atque conuicti, facile  queunt simplicium corda peruertere. Hic locus aduersus eos facit qui inertie se et otio somno dantes, putant peccatum esse si Scripturas legerint, et eos qui in lege Domini meditantur die ac nocte quasi garrulos inutilesque contemnunt, non animaduertentes Apostolum post catalogum conuersationis episcopi, etiam doctrinam similiter precepisse. Hec preterea interposui ut intentum facerem ordinandum ad notitiam Legis et prophetarum. Sexta feria una legitur. Apparet quia lex et prophetia in uno Euangelio recapitulantur, quod legitur in sexta etate mundi. De responsoriis non est necesse hic aliud dicere quam quod singulis lectionibus singuli responsorii respondeant, ut mos est. In futuro eos reseruamus. In sabbato quando benedictio datur, quatuor  leguntur. Quatuor ordines sunt benedicentium Dominum, quos Psalmista commemorat, dicens: Domus Isrel, benedicite Domino; domus Aaron, benedicite Domino: domus Leui, benedicite Domino: qui timetis Dominum, benedicite Domino. Illas benedictiones ita explanat Augustinus in libro Psalmorum: Benedicite, populi, Dominum, hoc est, domus Isrel generaliter; benedicite prepositi, hoc est, domus Aaron; benedicite, ministri Dei, hoc est, domus Leui; qui de ceteris nationibus timetis Dominum, benedicite Domino. Omnes ergo una uoce dicamus, quod sequitur Benedictus Dominus ex Sion, qui habitabat in Ierusalem. In istis lectionibus imbuuntur ordinandi ad exempla sanctorum quatuor ordinum Patrum,  que si secuti fuerint, poterunt habere partem cum eis benedicendi Domino, siue quod benedictio illorum super eos ueniat. Ex lectionibus presentibus ieiunii primi post Pentecosten discamus, si quatuor ordines memorati quatuor lectionibus conueniant. Prima lectio dicit: Effundam spiritum meum super omnem carnem, et reliqua. In his uerbis et in sequentibus demonstratur generaliter domus Isrel. Sequens lectio dicit: Offeretis sacrificium nouum Domino ex omnibus habitaculis uestris, panes primitiarum duos de duabus decimis, quos eleuabit sacerdos coram Domino. Sacerdos prepositos demonstrat, quod est domus Aaron. Tertia lectio dicit: Accedesque ad sacerdotem qui fuerit in diebus illis, et dices ad illum: Profiteor hodie coram Domino Deo tuo qui  exaudiuit nos. Et post pauca: Et idcirco nunc offero primitias frugum terre, quam Dominus dedit mihi. Et dimittes eas in conspectu Domini Dei tui, et adorato Domino Deo tuo, epulaberis in omnibus bonis. Hic non refertur de oblatione sacerdotis, sed de ministro qui eam portauit, quem continet tertius ordo benedicentium. Quarta lectio dicit: Si in preceptis meis ambulaueritis, et mandata mea custodieritis, et reliqua, nullique dubium quin hi qui timent Dominum, mandata eius custodiant. Proxima lectio ordinationi de camino ignis legitur. Non potest homo rite accedere ad consecrationem, nisi prius transeat per fornacem atque in fornace benedicat Domino. Dicit Sapientia: uasa figuli probat fornax, et homines iustos tentatio tribulationis, secundum Paulum  qui dicit: Et hi probentur primo, et sic ministrent, probati esse debent per fornacem, id est, per multas tribulationes, qui accessuri sunt ad ministerium sacrum. Probationem presentem Apostolus ostendit ex Epistola ad missam, dicens: Scientes quod tribulatio patientiam operatur, patientia autem probationem, probatio uero spem, spes autem non confundit, et reliqua. Grauitatem quam debet sacratus seruare tractus demonstrat: Laudate Dominum, omnes gentes, ne in superbiam elatus, in iudicium et in laqueum incidat diaboli. Tractus tempore humilitatis solet celebrari et semper in causa humilitatis ponitur: per singulas orationes in duodecim lectionibus solemus mentis humilitatem per genuflexionem ostendere, excepto in octauis Pentecostes. In sola de camino  ignis non flectimus genua, quando Nabuchodonosor compellebat populum ut adorarent statuam quam fecit, ut separata sit nota oratio, que est ad unum uerum Deum, ab errore gentilium. In sola ista oratione qua deprecamur eripi ab incendio uitiorum, sicut tres pueri erepti sunt de camino ignis, pretermittimus genuflexionem.



CAPUT Iu. De clericis, quo nomine generaliter nos uocamur.

Dicit Hieronymus ad Nepotianum presbyterum de uita clericorum uel monachorum: Clericus est, qui Christi seruit Ecclesie. Interpretetur primum uocabulum suum, et nominis diffinitione prelata nitatur esse quod dicitur. Sic enim clerus sors Latine appellatur;  propterea uocantur clerici, uel quia de sorte sunt Domini, uel quia Dominus ipse sors, id est, pars clericorum est. Qui autem uel ipse pars Domini est, uel Dominum partem habet, talem se exhibere debet, ut possideat Dominum, et ipse possideatur a Domino. Qui Dominum possidet, et cum Propheta dicit, Pars mea Dominus, nichil extra Dominum habere potest. Quod si quippiam aliud habuerit preter Dominum, pars eius non erit Dominus; uerbi gratia, si aurum, si argentum, si possessiones, et cetera, siue comatus, siue papa sit, si habuerit aliquid preter Dominum, clericus non est.



CAPUT u. De tonsura.

Caput nostrum significat principale mentis nostre,  ubi agnitio Dei est. Agnitio Dei est in mente, quod est caput nostrum. Capilli in capite significant cogitationes in mente. Due sunt partes animi, superior et inferior. Superior est mens, in qua est agnitio Dei; illam radere debemus a superfluis cogitationibus, ut oculus intellectus nostri eterna possit intueri. De qua re dicit Gregorius in Moralibus: Quid uero per caput, nisi ea que principale uniuscuiusque actionis mens ipsa signatur? Et post pauca: Caput ergo tondere est cogitationes superfiuas a mente resecare. Inferior uero pars habet capillos, id est, multifluas cogitationes, in qua solemus de temporalibus sepe cogitare. Que pars non est ad imaginem Dei, ut Augustinus in libro de Trinitate duodecimo, titulo septimo. Sed quia sexu differt a  uisu corporis, quin mulier rite potuit in eius corporali uelamento figurari pars illa rationis, que ad temporalia gubernanda deflectitur, ut non maneat imago Dei, nisi ex qua parte mens hominis eternis rationibus conspiciendis uel consulendis adherescit *. Non enim precipitur Christiano ne aliquando cogitet de temporalibus, sine quibus presens uita non transigitur, sed esse debere partem anime que temporalia regit subditam menti, sicut mulier est uiro. Quapropter capilli in inferiori parte capitis manent. Circulus uero capillorum uirtutem equalitatis rationi undique consentientem significat *. Tunc gubernantur bene res temporarie, si rationi conuenerint. De qua re protulit idem qui supra, in libro de quantitate anime, uersum Horatii de sapientia loquentem:

 Fortis, et in seipso totus teres atque rotundus.
Sequitur post uersum memoratus Augustinus, dicens: Et recte: nam neque in animo boni quidquam inuenis quod magis sibi ex omni parte consentiat, quam uirtutem, neque in planis figuris, quam circulum. Superiorem partem capitis rasorio sepe renouamus, cum forti sollicitudine superfluas temporariasque cogitationes de superiore parte animi resecamus. In inferiore parte coronam portamus, cum ea que secundum mundum necessario gubernare debemus, concorditer cum ratione equamus. Hoc preuidendum est ut ne ipsi capilli, id est cure huius mundi, superflue crescant, ne aures cordis cooperiant, et oculos impediant, que solent  sepe suffocare uerbum seminantes. Unde Dominus dicit in Euangelio: Quod autem cecidit in spinis, hi sunt qui audierunt, et a sollicitudinibus et diuitiis et uoluptatibus uite euntes suffocantur, et non referunt fructum. Discamus etiam ex uerbis sancti Gregorii quid illud significet quod in tempore ieiunii extra morem solitum capillos occipitii siue barbam permittimus crescere. Idem in eodem quo supra: Quid est enim quod Nazarei capillos nutriunt, nisi quod per uitam magne continentie presumptionum cogitationes crescunt. Sed quid est quod deuotione completa, caput Nazareus radere capillosque in igne sacrificii ponere iubetur, nisi quod tunc ad perfectionis summam pertingimus, cum sic exteriora uitia uincimus, ut etiam cogitationes superfluas mente  resecemus? Quas nimirum sacrificii igne concremare, est flamma eas diuini amoris incendere *. Pias cogitationes que solent accrescere tempore abstinentie, nullus prohibere debet; sed ante quam perducant nostram fragilitatem ad aliquam periculosam presumptionem, radere eas debemus. Interrogatur ab aliquibus quis primus tonsus sit in nostro more. Legi in epistola cuiusdam uiri, Petrus; sed quia non tante auctoritatis est, ut ex illa firmare ualeamus nostram sententiam, malumus eam silentio preterire. Non tamen ab re est si dixerimus illum aut aliquem successorem eius primo fuisse tonsum nostro more, quoniam ab illa Ecclesia sumptus est talis usus in qua illi sederunt. Sed quid ad nos, cum multa agamus ex consuetudine  presentis Ecclesie, quorum auctores non proferuntur specialiter, sicut nec obseruationes quadragesimalis temporis ante Pascha? Scimus tamen, ex demonstratione sancti Augustini, consensione Ecclesie eam esse roboratam. Sic et nos dicimus tonsuram nostram ex auctoritate et consuetudine Romane Ecclesie esse roboratam. Dicamus quod Gregorius dicit in Moralibus de scriptore libri Iob: Sed quis hec scripserit, ualde superuacue queritur, cum tamen auctor libri Spiritus sanctus fideliter credatur: sic et nobis non magnopere curandum sit quis primus schema stemmatis capiti imposuisset, cum scimus magistra ratione compositum esse.



CAPUT uI. De ordinibus sacris, quos nostri episcopi consueto  more frequentant.

Primo notandum est, eos ordines qui potissimum necessarii sunt in Ecclesia, Apostolum Paulum denominasse, et eorum mores depinxisse, sine quibus non potest rite immolatio altaris celebrari, scilicet sine sacerdote et diacono. Ut sine retractatione sacerdos uigilet circa hostias, necessarius est diaconus, ad ministrandum ea, que necessaria sunt sacerdoti: ceteri ordines his adiecti sunt. Crescente Ecclesia, creuit officium ecclesiasticum: ut multitudini Ecclesie subueniri posset, adiiciuntur inferiores in adiutorio prepositorum. Unde Ambrosius in tractatu Epistole ad Timotheum: illud uero dictis nostris adiici dignum est, quoniam non conuenit  demirari, si neque subdiaconorum, neque lectorum memoriam Apostolus fecisse uideatur: illis etenim gradibus functionum qui in Ecclesia necessario habentur isti postea magis sunt adecti propter utilitatem ministerii, quod propter multitudinem credentium per alteros postea impleri debere necessitas flagitauit. Unde nec inordinationem ante altare assequuntur, eo quod nec mysteriis ministrare statuuntur, sed alii quidem eorum, lectionum officium implent, alii uero intra diaconium illa preparant, que ad diaconi pertinent ministeria, nec non sollicitudinem implent luminariorum. Nam mysterii ministerium presbyteri soli implent et diaconi: alii quidem eorum sacerdotale opus implentes, alii uero sacris ministrantes. Iuxta uerba Ambrosii intelligimus  subiectos ordines diacono et presbytero non debere ordinationem accipere circa altaria? nec quando episcopus prosternitur ante altare, debere secum prosternere alios nisi eos qui prouehendi sunt ad sacerdotale ministerium, uel ad diaconatus officium. Sic sunt inferiores ordines in adiutorio superiorum, ut tamen non excludant superiores ab officiis sibi commissis. Secundum Augustinum, ipsum summum pontificem Christum ostiarium possumus accipere: ita scribit in homilia quadragesima tertia super Ioannis Euangelium. Non ergo pigeat nos, fratres, secundum quasdam similitudines ipsum uidelicet Christum accipere ostium, ipsum ostiarium. Quid est enim ostium? Quo intramus. Quid est ostiarius? Qui aperit. Quis ergo se  aperit? nisi qui seipsum exponit? Christus dignatus est lector esse, ubi secundum Lucam aperuit librum, et legit. Exorciste officium ad sacerdotis ministerium coniungit sanctus Gregorius ubi dicit: Nam sacerdotes cum per exorcismi gratiam manum credentibus imponunt, et reliqua. Acolyti ministerium inuenimus Aaron summum pontificem in lege celebrasse, ubi dicitur in Exodo de lucerna, Et collocabunt eam Aaron et filii eius. De istis sat est ad demonstrandum unumquemque sacerdotem habere in se subiecta ministeria: sed propter multitudinem hominum non posse illum omnia adimplere, ac ideo adiectos esse sibi socios qui minora adimpleant. Nunc ordo deposcit, quantum Dominus dederit, ut de singulis ordinibus dicamus specialiter.



CAPUT uII. De ostiariis.


Ostiarii habent exordium a ueteri Testamento: hic enim ianitores uocabantur. Scriptum est in libro Paralipomenon primo: Per quatuor uentos erant ostiarii, id est, ad orientem, ad occidentem, ad aquilonem et ad austrum: fratres autem eorum in uinculis morabantur, et ueniebant in Sabbatis suis de tempore usque ad tempus. His quatuor leuitis scilicet Sellum et Acub et Elmon et Achimam, creditus est omnis numerus ianitorum, et erant super exedras et thesauros domus Domini. Per gyrum quoque templi Domini morabantur in custodiis suis, et cum tempus fuisset ut ipsi mane aperirent fores: de eorum grege  erant et super uasa ministerii. Ad numerum enim inferebantur uasa, et efferebantur. Iterum de ministerio eorum in secundo: Constituit quoque ianitores in partes domus Domini, ut non ingrederetur eam immundus in omni tempore. Et iterum: Ianitores uero per portas singulas obseruabant, ita ut ne puncto quidem discederent a ministerio, quamobrem et fratres eorum Leuite parauerunt eis cibos. Hi quando ordinantur, suscipiunt claues ecclesie et audiunt ab episcopo: Ita agite, ac si rationem possitis Deo reddere pro rebus que istis clauibus includuntur; et accipiunt ostium. Nos quia generaliter sumus genus electum, regale sacerdotium, gens sancta, scrutari debemus quali modo ostiarii officium peragamus. Ostiarius aperit ostium ecclesie. Ecclesia, Christi  est populus. Si quis per fidem aliquem introduxerit in ecclesiam, ipse ostiarius est. Unde Augustinus in tractatu super Ioannem quadragesimo secundo: Ego ueni ut uitam habeant, hoc est fidem, que per dilectionem operatur, per quam fidem in ouile ingrediuntur ut uiuant, quia iustus ex fide uiuit. Hoc donum gratie Spiritus sancti dinumerat apostolus Paulus, ubi dicit? Alii fides in eodem Spiritu. Tria habet fides: unum est, ut sit ostium, quo utitur in presenti ostiarius, et alterum, ut sit expulsio quo utitur exorcista, et tertium, ut sit munimen, quo utitur presbyter in olei unctione, quod in suo loco, Domino miserante dictum est.



CAPUT uIII. De lectoribus.

 Esdram lectorem accipiamus in ueteri Testamento, ille nos docebit qualiter legere debeamus, sicut scriptum est in eodem: Congregatusque est omnis populus quasi uir unus ad plateam, que est ante portam Aquarum, et dixerunt Esdre scribe ut afferret librum legis Moysis. Et post pauca: Stetit autem Esdras scriba super gradum ligneum, quem fecerat ad loquendum, et aperuit Esdras librum coram omni populo super omnem quippe populum eminebat. Leuite silentium faciebant in populo ad audiendam legem, populus autem stabat in gradu suo, et legerunt in libro legis Dei distincte et aperte ad intelligendum. Huius sacerdotis et scribe, scilicet Esdre opera replicat episcopus in oratione sua ad lectorem, dicens, ut assiduitate lectionum sit aptus pronuntiare uerba  uite, et mentis ac uocis distinctione populo monstrare intelligibilia. Hoc ministerium continetur in dono gratie Dei, de quo dicit Apostolus: Alii sermo scientie secundum eumdem spiritum. Nos enim spiritualiter lectores sumus quando de moribus instruimus aliquem intrantem in Christianum populum.



CAPUT IX. De exorcistis.

Dicit Beda in tractatu super Actus apostolorum: Refert Iosephus regem Salomonem excogitasse, suamque gentem docuisse modos exorcismi, id est coniurationis, quibus immundi spiritus expulsi ab homine, ulterius reuerti non sunt ausi. Quando idem ordinatur accipit libellum, in quo scripta est exorcizatio,  et audit ab episcopo ut habeat potestatem manum imponendi super energumenum. Hoc donum gratie Dei ad fidem pertinet. Iste est secundus modus fidei per expulsionem diaboli. Unde dicit Mattheus: Amen dico uobis, si habueritis fidem, et non hesitaueritis, non solum de ficulnea facietis; sed et si monti huic dixeritis, Tolle te, et iacta te in mare fiet. Moraliter: Si quis per orationes suas uitium diaboli potuerit expellere de homine, exorcista est.



CAPUT X. De acolythis.

Acolythus ab Aaron et filiis eius sumat exemplum sui ministerii. Scriptum est in Exodo: Precipe filiis Isrel, ut afferant tibi oleum de arboribus oliuarum, purissimum piloque contusum, ut ardeat lucerna  semper in tabernaculo testimonii extra uelum, quod appensum est testimonio, et collocabit eam Aaron et filii eius. Quod ita Beda in libro tertio de tabernaculo: Disposito omni ornatu tabernaculi, consequenter etiam lumen lucerne preuidetur, ut decor eius admirabilis sicut interdiu, lumine solari, ita etiam noctu flammis lucernalibus illustretur, neque unquam in domo Dei aliquis tenebrarum locus aliqua umbrarum possit hora suppetere. Ille cum ordinatur, accipit ab archidiacono ceroferarium. Quare hoc faciat Isidorus dicit: Acolythi Grece, Latine conferarii dicuntur a deportandis cereis quando legendum est Euangelium, aut sacrificium offerendum. Tunc enim accenduntur luminaria ab eis, et deportantur, non ad effugandas tenebras,  dum sol eo tempore rutilat, sed ad signum letitie demonstrandum. Hoc donum ad prophetiam pertinet. Postquam imbutus fuerit homo de moribus, quod est primum donum scientie, necesse est ut frequenter admoneatur sententiis Scripturarum sacrarum. Sicut enim ignis incensus exstinguitur, si non addiderimus fomenta: sic prima doctrina exstinguitur, nisi frequenter eadem reparatur diuersis sententiis. Duo sunt officia prophete: unum ut obscuros sensus Scripture dilucidet: alterum, ut futura nuntiet. Ille est enim spiritualiter acolythus, qui ignem uerbi celestis, quo et illuminentur fratres ad agnoscendum, et inflammentur ad diligendum Deum, predicando ministrat.



CAPUT XI.  De subdiaconis.

Subdiaconi in ueteri Testamento multis in locis Nathinei appellantur, quale est illud in Esdra: Nathinei filii Isai, filii Susan, et reliqua. Et iterum: Habitabat unusquisque in possessione et in urbibus suis, et sacerdotes, leuite, Nathinei, et filii Salomonis, etc. Ut Isidorus dicit, Nathinei interpretantur, in humilitate Domino seruientes. De ministeriis eorum idem dicit: Denique isti oblationes in templo Domini suscipiunt a populis, isti obediunt officiis leuitarum, isti quoque uasa corporis et sanguinis Christi diaconis ad altaria Domini offerunt. Ipsi uocantur apud Grecos , apud nos subdiaconi. Hi quando ordinantur, suscipiunt ab episcopo  patenam et calicem. Subdiaconi sequentes qui accipiunt ab archidiacono urceolum ad ministrandum uinum in eucaristiam corporis Christi. Ipsi etiam accipiunt scyphum manile cum manutergio. Merito ab archidiacono suscipiuntur, quia in eius adiutorio consecrati sunt. Subdiaconus regionarius tempore sacrificii stat in facie pontificis: ideo necesse est ut subsequentes necessaria a foris ministrent. Subdiaconus ideo dicitur, quia sub diacono est. Ad unum mysterium consecrantur: subdiaconus uasa altaris ad eum defert, ipse uero ad altare, ut in eo disponat que disponenda sunt, atque inde recipiat, ut bonus dispensator de mensa Domini sui. Miror qua de re sumptus usus in ecclesia nostra, ut subdiaconus frequentissime legat lectionem ad missam  cum hoc non reperiatur ex ministerio sibi dato in consecratione commissum, neque ex litteris canonicis, neque ex nomine suo. Subdiaconus, ut monstratum est, dicitur, quia sub diacono est positus. In quibus rebus illi subditus sit, consecratio eius et canonica institutio monstrant, id est, ut in his ministret diacono, que aguntur circa altaris officia. Nam primeuo tempore diaconus non legebat Euangelium, quod nondum erat scriptum: Sed postquam statutum est a patribus nostris, ut diaconus legeret Euangelium, statuerunt ut et subdiaconus legeret epistolam siue lectionem.



CAPUT XII. De diaconis.

Ordinem uel auctoritatem diaconi et presbyteri atque episcopi, siue differentiam assumendam a ueteri  Testamento sanctus Hieronymus nobis demonstrat ex Epistola ad Euagrium presbyterum, dicens: Et ut sciamus traditiones apostolicas sumptas de ueteri Testamento, quod Aaron et filii eius atque leuite, in templo fuerunt, hoc sibi episcopi et presbyteri et diaconi in Ecclesia uindicent. Ac per hos recurramus ad uetus Testamentum, et inquiramus quale esset ministerium leuitarum in templo: Scriptum est in libro Numerorum, capitulo quinto: Locutusque est Dominus ad Moysen, dicens: Applica tribum Leui, et fac stare in conspectu Aaron sacerdotis, ut ministrent ei, et excubent et obseruent quidquid ad cultum pertinet multitudinis coram tabernaculo testimonii, et custodiant uasa tabernaculi, seruientes in ministerio eius. Ecce ministerium audiuimus  leuitarum, id est, uigilias in templo, et obseruationes rerum, que pertinent ad cultum taberna culi siue uasorum. Et paulo post: Cumque inuoluerint Aaron et filii eius sanctuarium et omnia uasa eius in commotione castrorum, tunc intrabunt filii Caath, ut portent inuoluta. Et istud ministerium eorum, ut portent in itinere omnem supellectilem tabernaculi, quin et ipsum tabernaculum, sicut in sequentibus demonstrabitur. Hoc est officium familie Gersonitarum, ut portent cortinas tabernaculi, et tectum federis, operimentum aliud, et reliqua. De filiis Caath dicitur ut sint sub manu Eleazar filii Aaron sacerdotis. De istis, ut sint sub manu Ithamar filii Aaron sacerdotis, et dicitur, ut a trigesimo anno  usque ad quinquagesimum ministrent in tabernaculo federis. Ex isto libro Numerorum et ex uerbis sancti Hieronymi, qui nos iubet differentias sacrorum ordinum sumere a ueteri Testamento, discimus ministerium esse Leuitarum, ut custodiant ecclesiam et uasa eius, atque supellectilem, necnon etiam et que necessaria sunt ecclesie portare per iter, portent. Quapropter in Sardicensi concilio statutum est, ut qualescunque preces habuerint episcopi ad palatium, diaconi eas perferant. Ita scriptum est in nono capitulo memorati concilii: Quicunque ergo, quales superius memorauimus preces habuerint, uel acceperint, per diaconum suum mittant, quia persona ministri inuidiosa non est, et reliqua. Quia audiuimus ministerium diaconi ex ueteri Testamento,  uideamus causam consecrationis eius ex Nouo. Scriptum est in Actibus apostolorum: Conuocantes duodecim multitudinem discipulorum, dixerunt: Non est equum nos derelinquere uerbum Dei, et ministrare mensis. Considerate ergo, fratres, uiros ex uobis boni testimonii septem, plenos Spiritu sancto et sapientia, quos constituamus super hoc opus: nos uero orationi et ministerio uerbi instantes erimus. Unde Hieronymus ad eumdem quem supra: Non est dignum, ut relinquentes uerbum Dei, ministremus mensis. Sciant quare diaconi constituti sunt: legant Acta apostolorum, recordentur conditionis sue. Et in eadem superius, quid patitur mensarum et uiduarum minister? Perspicuum est esse ministerium illorum in Nouo Testamento, ut afferant que ponenda sunt in mensa  Domini ad celeste conuiuium, et disponant ea super illam. Audiamus nunc consecrationem. Scriptum est in libro memorato Actus apostolorum: Et placuit sermo coram omni multitudine, et elegerunt Stephanum uirum plenum fide et Spiritu sancto, et Philippum. Et Paulo post: Hos statuerunt ante conspectum apostolorum: et orantes, imposuerunt eis manus. Et libellus quidam apud nos de sacris ordinibus nescio cuius auctoris, qui dicit, solum episcopum debere manus imponere super diaconum: quia non ad sacerdotium consecratur, sed ad ministerium. Nunquid scriptor libelli doctior atque sanctior apostolis? qui posuerunt plures manus super diaconos quando consecrabantur, et propterea  solus episcopus ponat manum super diaconum, ac si solus possit precari uirtutem gratiarum, quam plures apostoli precabantur? An forte ideo non imponit sacerdos manum super eum, qui ad diaconatus officium consecratur, ut non fiat quod ipse est, id est sacerdos? Si ita est, nec episcopum oportet ei manum imponere, ut non fiat episcopus. Quod si propterea oportet ei episcopum manum imponere, quia ipse orat pro eo, non solus ille orat, sed omnes qui pie intendunt uerbis episcopi, ac mente retinent. Imitatio episcoporum, apostolorum chorus est. Optimum est, bonos duces sequi, qui certauerunt usque ad plenam uictoriam. Quia de impositione manus legimus, que assumpta est a ueteri Testamento, bonum est inquirere quid significet. Mysterium est qualecunque  sit: que in ueteri Testamento agebantur, umbra erant futurorum. Dicamus breuiter quod sentimus. Deus dabit doctores, qui melius explanabunt conatum nostrum. Per manus, opera intelligimus; per digitos, dona Spiritus sancti. In membris humanis non est maior discretio membrorum, quam in digitis, ac per hoc discreta dona Spiritus sancti per eos monstrantur. Caput enim, principale mentis designat. Scripsimus in presenti opusculo ex dictis sancti Augustini, non dare apostolos Spiritum sanctum: sed orare ut ueniret super eos quibus manus imponebant. Unde scriptum est in libro Numerorum: Et dixit Dominus ad Moysen: Congrega mihi septuaginta uiros de senioribus Isrel, quos tu nosti quod senes populi sint ac magistri, et duces eos ad  ostium tabernaculi federis, faciesque ibi stare tecum, et descendam et loquar tibi, et auferam de spiritu tuo tradamque eis. Non dixit: Aufer de spiritu tuo, et trade eis; sed, auferam et tradam. Et paulo post: Descenditque Dominus per nubem, et locutus est ad eum. Auferens de spiritu qui erat in Moyse, et dans septuaginta uiris. Neque hic dixit, quod Moyses daret, sed Dominus dedit. Per impositionem manuum, opera Spiritus sancti intelligimus. Non enim adhuc est Deus omnia in omnibus. In aliquo est sapientia, in aliquo fides, in aliquo pietas, in aliquo castitas, in aliquo humilitas. Hoc ualent plurime manus super caput eius, qui consecratur, ut unusquisque deprecetur Dominum, quatenus partem de spiritu suo det ei. Si enim quis uoluerit dicere quid necesse  est toties imponere manus super capita eorum qui consecrantur? Imponuntur enim super diaconum, imponuntur postea super presbyterum. Quare hoc? nisi quia per consecrationem de opere ad opus transit, sicut de ministerio diaconi transit ad immolationem sacerdotalem. Quoniam nec illud opus, nec illud possumus agere, nisi dono gratie Dei adiuti, ut Apostolus: Deus enim est qui operatur in uobis et uelle et operari pro bona uoluntate. Repetitur manus impositio, ac deprecatio primi operis transit ad deprecationem secundi. Additur unum ministerium diaconi, id est, ut legat Euangelium quod in primo tempore non legebatur, quando Stephanus fuit factus diaconus. Ut opinor, nondum erant Euangelia  scripta. Diacono Euangelii lectio conuenit, minister est. Imitatur eum qui dixit: Non ueni ministrari, sed ministrare. Quandiu Euangelium Christus predicauit, minister nobis Christus factus est, quod in nouissimo ostendit ante immolationem suam, quando lauit pedes discipulorum. Habet diaconus et donum prophetie. Et merito, quia eius fungitur officio, de quo dictum est: Prophetam uobis suscitabit Dominus de fratribus uestris, tanquam me, ipsum audite. Et iterum in Euangelio: Propheta magnus surrexit in nobis.



CAPUT XIII. De presbyteris.

Presbyteri deputantur in loco filiorum Aaron. Scriptum est in libro Numerorum. Hec nomina filiorum  Aaron sacerdotum, qui uncti sunt, quorum repleta est consecratione manus, ut sacerdotio fungerentur. Hunc morem tenent episcopi nostri, manus presbyterorum ungunt de oleo. Manifestum est cur hoc faciant, ut munde sint, ad offerendam hostiam Deo, et large ad cetera officia pietatis. Utrumque designatur per oleum, et gratia curationis, et caritas dilectionis. Hi presunt Leuitis, ut idem liber Numerorum demonstrat: Princeps autem principum Eleazar filius Aaron sacerdotis, erit super excubitores custodie sanctuarii. Et paulo post: Hic est cultus familie Gersonitarum in tabernaculo federis, eruntque sub manu Ithamar filii Aaron sacerdotis. Ipsi enim quando consecrantur, manus impositionem accipiunt. Quid illud significet, secundum quod nobis Dominus  dedit, ministrauimus. In quo ordine essent presbyteri tempore apostolorum, discamus ex auctoritate sanctorum Patrum. Dicit Ambrosius in tractatu super Timotheum: Opinabitur quisquis usum diuinarum non habet Scripturarum, beatum Paulum presbyteros pretermisisse: sed non ita se res habet; illa enim que de episcopo in anterioribus dixit, etiam et de illis dicit, qui nunc nominantur presbyteri, eo quod antiquis temporibus utrisque nominibus uocabantur presbyteri. Et post pauca: Melius autem qui cognoscere poterit illud ex illis que ad Titum scripsit Apostolus: Dixit enim: ut constituas per singulas ciuitates presbyteros, sicut ego precepi tibi: et dicens, quales debeat ordinari, addidit: Oportet enim episcopum irreprehensibilem esse sicut  Dei dispensatorem: cum conueniret utique ut presbyterum eum diceret: sed euidenter eumdem et presbyterum et episcopum nominauit. Et Hieronymus in epistola ad Titum: Attendamus uerba dicentis: ut constituas per ciuitates presbyteros, sicut ego tibi disposui. Qui, qualis presbyter debeat ordinari, in consequentibus disserens, hoc est, si quis sine crimine est, unius uxoris uir, etc. Postea intulit: Oportet enim episcopum sine crimine esse tanquam Dei dispensatorem. Idem ergo est presbyter, qui et episcopus. Et paulo post: Putet non Scripturarum, sed nostram esse sententiam, episcopum et presbyterum unum esse, et aliud etatis, aliud esse nomen officii, relegat Apostoli ad Philippenses uerba dicentis: Paulus et Timotheus serui Christi Iesu,  omnibus sanctis in Christo Iesu, qui sunt Philippis, cum episcopis et diaconis, gratia uobis et pax, et reliqua. Philippis una est urbs Macedonie, et certe in una ciuitate plures, ut nuncupantur, episcopi esse non poterant. Sed quia eosdem episcopos illo tempore quos presbyteros appellabant, propterea indifferenter de episcopis quasi presbyteris est locutus. Adhuc si alicui hoc uideatur ambiguum, nisi altero testimonio comprobetur in Actibus. In Actibus apostolorum scriptum est, quod cum uenisset apostolus Paulus Miletum, miserit Ephesum, et uocauerit presbyteros eiusdem Ecclesie, quibus postea inter cetera sic locutus: Attendite uobis et omni gregi, in quo uos Spiritus sanctus posuit episcopos pascere Ecclesiam  Domini, quam acquisiuit per sanguinem suum. Et hic diligentius obseruate, quomodo unius ciuitatis Ephesi presbyteros uocans, postea eosdem episcopos dixerit. Eiusdem ad Euagrium: Sed et Petrus in prima epistola: Presbyteros, inquit, in uobis precor compresbyter, et testis passionum Christi, et future glorie, que reuelanda est particeps, regere Ecclesiam Christi, et inspicere non ex necessitate, sed uoluntarie iuxta Deum. Quod quidem Grece significantius dicitur , unde et nomen episcopi tractum est. Parua tibi uidentur tantorum uirorum testimonia? clangat tuba Euangelica filius tonitrui, quem iehsu amauit plurimum, qui de pectore Saluatoris doctrine fluenta potauit: Presbyter electe Domine et filiis eius, quos ego diligo in ueritate.  Et in alia epistola: Presbyter Caio carissimo, quem ego diligo in ueritate. Comites non dedignentur esse, quod duces fuerunt. A ducatu accepit nomen sacerdos, ut Beda exponit in expositione de templo Salomonis. Sacerdos namque ab eo nomen Latine accepit, quod sacrum prebere ducatum minoribus debeat. Qualis esset eorum consecratio, Hieronymus in epistola memorata ad Euagrium exponit. Nam et Alexandrie a Marco euangelista usque ad Eraclam et Donysium episcopos, presbyterum semper unum esse electum, et in excelsiori gradu collocatum episcopum nominabant, quomodo si exercitus imperatorem faciat, aut diaconi eligant de se quem industrium nouerunt, et archidiaconum uocent. * Archidiaconi consecratio nobis notissima est. Archidiaconus  eamdem consecrationem habet quam ceteri diaconi: sed electione fratrum preponitur. Idem Hieronymus exponit quare unus eligeretur, super Epistolam ad Titum: Antequam diaboli instinctu studia in religione fierent, et diceretur in populis; Ego sum Pauli, ego Apollo, ego autem Cephe, communi presbyterorum consilio Ecclesie gubernabantur. Postquam uero unusquisque eos, quos baptizauerat, suos esse putabat, non Christi, in toto decretum est orbe, ut unus de presbyteris electus super poneretur ceteris, ad quem omnis cura Ecclesie pertineret, et schismatum semina tollerentur. Idem unde supra in epistola ad memoratum Euagrium: Quod autem postea unus electus est, qui ceteris preponeretur presbyterorum, in chrismatis  remedium factum est, ne unusquisque ad se trahens Christi Ecclesiam rumperet. uideamus cur presbyteri nomen transeat ad episcopi. Ambrosius dicit in Epistola ad Timotheum: Que autem sit causa, non est iustum eam silentio preterire ob illam immutationem nominum, que ad presens esse uidetur, et qua ex causa discreta sunt nunc nomina, et neque episcopus dici potest presbyter, neque presbyter unquam episcopi nuncupationem poterit sibi uindicare, neque dum presbyter esse desistit. Antiquis etenim temporibus quando pietati studebant presbyteri, omni in loco ordinabantur, hoc quidem nomen contemplatione honoris accipientes; sicut et apud Iudeos presbyteri dicebantur, qui populo  preerant. uocabantur autem et episcopi ab illo opere, quod et implere uidebantur, eo quod considerare omnia, que ad cultum pertinent pietatis, fuerant constituti, ita ut uniuersorum dispensationem haberent commissam. Nam et perfectam dispensationem etauctoritatem ecclesiastici ministerii ipsi tunc commissam habebant, et omnia regebantur pro eorum arbitrio. Et in sequentibus: Beatis uero apostolis decedentibus, illi, qui post illos ordinati sunt ut preessent Ecclesiis, illis primis exequari non poterant, nec miraculorum testimonium par illis habere, sed et in multis aliis inferiores illis esse uidebantur: graue existimauerunt apostolorum sibi uindicare nuncupationem: diuiserunt ergo nomina ipsa, et eisdem, id est, presbyteris presbyterii nomen reliquerunt.  Alii uero episcopi sunt nuncupati, hi qui et ordinationis prediti potestate, ita ut plenissime iidem prepositos se Ecclesiarum esse cognoscerent * Hieronymus exponit quod plus habeat episcopus quam presbyteri, dicens in epistola ad Euagrium sepe repetitum: Quid enim facit excepta ordinatione episcopus, quod presbyter non facit? * Et exponit, cuius constitutione episcopus sit constitutus, tractatu super Titum, dicens: Sicut ergo presbyteri sciunt se ex Ecclesie consuetudine ei qui sibi prepositis fuerit, esse subiectos: ita episcopi nouerint se magis consuetudine, quam dispositionis Dominice ueritate presbyteris esse maiores, et in commune debere Ecclesiam regere, imitantes Moysen, qui cum haberet in potestate solus preesse populo Isrel,  septuaginta elegit, cum quibus populum iudicaret. De eisdem septuaginta mentio facta est in consecratione presbyteri, dicendo, ut cum pontifices summos regendis populis prefecisset, ad eorum societatis et operis adiumentum sequentis ordinis uiros et secunde dignitatis eligeres: sic in eremo per septuaginta uirorum prudentium mentem, Moysis spiritum propagasti, et reliqua. Opus presbyteri, ad donum spiritus sapientie pertinet, propter bonam conuersationem.



CAPUT XIu. De pontifice.

Pontificem Aaron prefigurat in sua unctione, de quo scriptum est in Leuitico: Sanctificauit oleum Moyses, quod fundens super caput Aaron, unxit  eum et consecrauit. Et iterum in eodem: Pontifex, id est, sacerdos maximus inter fratres suos, super cuius caput fusum est unctionis oleum, et cuius manus in sacerdotio consecrate sunt. Et paulo post: Nec egredietur de sanctis secundum auctoritatem Patrum, scilicet, Paulum apostolum, Ambrosium archiepiscopum, et Hieronymum presbyterum, consecratio ad immolandum facta est episcopi, in ordinatione presbyteri. Sed quod additur ex canonica auctoritate, ut plures adsint episcopi: dicendum est, cur addatur. Gregorius Apostolicus interrogationi Augustini respondit, quam iam pretulimus in superioribus presentis opusculi: Et quidem, inquiens, in Anglorum Ecclesia, in qua adhuc solus tu  episcopus inueniris, ordinare episcopum non aliter nisi sine episcopis potes. Et paulo post: Cum igitur, auctore Deo, ita fuerint episcopi in propinquis sibi locis ordinati, per omnia episcoporum ordinatio sine aggregatis tribus uel quatuor episcopis fieri non debet. In sequentibus exponit cur aduentus eorum necessarius sit. Cur non ergo et in hac spiritali ordinatione, qua per sacrum ministerium homo Deo coniungitur, tales conueniant, qui uel in profectu ordinati episcopi gaudeant, uel pro eius custodia omnipotenti Deo preces fundant? Gregorius dicit, quare debeant conuenire plurimi: frater eius Innocentius monstrat, quare prohibitum sit uni hoc facere, in decretalibus nono capitulo: Nec unus episcopus ordinare presumat, ne furtiuum beneficium prestitum  uideatur. Additur etiam ad consecrationem eius infusio olei super caput: Unde dicit Beda in libro tertio de Tabernaculo et uasis eius: Indutus uero sacris uestibus pontifex mox oleo unctionis perfunditur, ut per gratiam Spiritus sancti consecratio perficiatur: non quod ea que premissa sunt indumenta uirtutum, absque gratia Dei possimus habere: sed quia maius necesse est auxilium gratie tribuatur a Domino, ubi quis uel maiorem conscenderit gradum, uel plurimorum fuerit regimini prelatus. Mystice dicit Psalmista: Sicut unguentum in capite, quod descendit in barbam, barbam Aaron. Augustinus in tractatu Psalmorum: Quis erat sacerdos, nisi unus sacerdos, qui intrauit in Sancta sanctorum? Quis est sacerdos? nisi qui fuit et uictima et sacerdos, nisi  ille, qui cum in mundo non inueniret quod offerret, seipsum obtulit? uicarius Christi pontifex efficitur: ideo in capite ungitur. Caput nostrum Christus. Caput nostrum unctum est oleo inuisibili: episcopus, quia uicarius Christi est, in capite ungitur: ab illo enim significatur se accipere hanc unctionis gratiam, qui caput est totius corporis. Imitando illum, qui caput est totius Ecclesie, per unctionis gratiam fit et ipse caput Ecclesie sibi commisse. Christus pro uniuersa Ecclesia interpellat: Episcopus pro sibi commissa uice Christi regat Ecclesiam sibi commissam, sicut Christus totam Ecclesiam. Hoc sonant uerba consecrationis eius: Tribuas ei cathedram episcopalem ad regendam Ecclesiam tuam et plebem uniuersam. Et aliter: Dicit Gregorius in Moralibus,  oleum in capite, caritas in mente. Quia uicarius Christi est, dilectionem quam Christus nobis monstrauit, et docuit, in eo debemus inuenire: atque ab eo ad cumulum nostri profectus trahere. Omnia hec que extrinsecus geruntur, signa sunt rerum intimarum. Si quis in mente habuerit ipsas res, ipse est uerus sacerdos: ac ideo uerum, quod Petrus dicit de uniuersis Catholicis: Gens, sancta regale sacerdotium. Dicit libellus, secundum cuius ordinem celebratur ordinatio apud quosdam, ut duo episcopi teneant Euangelium super caput eius, quod neque uetus auctoritas intimat, neque apostolica traditio, neque canonica auctoritas. Potest tamen Euangelii positio super caput, monere tenentes, ut quo Dominus  idem Euangelium firmet in corde eius, deprecentur, aut ut moneant eum qui consecratur, recordari se amplius esse sub iugo Euangelii, quam foret. Generaliter enim de benedictione omnium electorum dicit Beda in expositione de templo Salomonis: Qui enim dixit: Benedixit omnes timentes Dominum, pusillos cum maioribus: ipse dixit: Quia tu reddes singulis secundum opera eorum. Communis ergo ibi benedictio omnium erit electorum, attamen pro distincta operum qualitate, multe sunt mansiones beatorum in una eademque domo Patris eterna in celis.



CAPUT Xu. De habitu sacrorum ducum.

Primo notandum est ita esse clericorum habitum  constitutum in ecclesiasticis officiis, ut in omnibus Christiano populo possit prebere exemplum bone conuersationis. Quod quodammodo significat Hieronymus in libro de ueste sacerdotali ad Fabiolam: Legimus, inquiens in Leuitico, iuxta preceptum Dei Moysen lauisse Aaron et filios eius. Iam tunc purgationem mundi, et rerum omnium sanctitatem baptismi sacramenta signabant. Non accipiunt uestes, nisi loti prius sordibus; nec coronantur ad sacra nisi in Christo noui homines renascantur. * Ex his uerbis intelligimus, uestes sacerdotales ad conuersationem populi Christiani pertinere.



CAPUT XuI. De non utendis uestibus sacratis in quotidiano usu.

Stephanus natione Romanus ex patre Iobio, ut legitur  in Gestis episcopalibus, constituit sacerdotibus Leuitisque uestes sacratas in usu quotidiano non uti in ecclesia. Tale quid Dominus per Ezechielem loquitur: Hec sunt gazophylacia sancta, in quibus uestiantur sacerdotes, qui appropinquant ante Dominum in Sancta sanctorum. Et paulo post: Cum autem ingressi fuerint sacerdotes, non egredientur de sanctis in atrium exterius, et ibi reponent uestimenta sua, in quibus ministrant, quia sancta sunt, uestienturque uestimentis aliis, et sic procedent ad populum. Et iterum: Cumque ingrediuntur portas atrii interioris, uestibus lineis induentur, nec ascendant super eos quidquam laneum, quando ministrant in portis atrii interioris et intrinsecus. Et post pauca: Cumque  egredientur atrium exterius ad populum, exuent se uestibus suis, in quibus ministrauerant, et reponent in gazophylacia sanctuarii, et uestient se uestimentis aliis. Quamuis hec spiritualiter intelligere debemus, tamen admoniti sumus a supra memorato Apostolico, ut mutationem uestimenti iuxta litteram compleamus. Nobis enim, qui Spiritu sumus renati, ante oculos bonum est frequentare quod in mentem transeat. Per lineam uestem, qua tantummodo utimur in sanctis, intelligimus subtilem orationem, exutam ab omni carnali cogitatione ante Dominum. Locutio uero ad populum alia debet esse tamque grossa, ut intelligi ualeat a populo. Unde et Hieronymus in libro decimo tertio super Ezechielem: Et quia semel preceperat quibus uestibus uti deberent sacerdotes  quando intrinsecus in ministeriis sunt, rursum iubet ut egredientes in gazophylaciis siue in exedris sanctorum se exuant pristinis uestibus, et induantur aliis, ne si sanctas uestes habuerint, sanctificent populum foris positum, qui necdum fuerit, sanctificatus, nec se preparauit in sanctificatione templi, ut sit Domini Nazareus. Per que discimus non quotidianis et quibuslibet pro usu uite communis pollutis uestibus nos ingredi debere in sancta sanctorum: sed munda conscientia, et mundis uestibus tenere Domini sacramenta. Et iterum in eodem: Porro religio diuina alterutrum habitum habet. in ministerio alterum in usu uitaque communi. Namque et hic ex uerbis Hieronymi admoniti sumus mutatione uestimenti. Sequitur eiusdem in eodem:  Hec uestimenta proprio nobis labore conficimus, que texta sunt desuper, qualem et Dominus habebat tunicam, que scindi non potest: quibus induimur, quando secreta Domini et arcana cognoscimus, et habemus spiritum qui scrutatur etiam alta et profunda Dei, que non sunt monstranda uulgo, nec proferenda ad populum, qui non est sanctificatus, nec Dei sanctitudini preparatus; ne si maiora se audierint, maiestatem scientie ferre non possint, et quasi solido suffocentur cibo qui adhuc lacte infantie nutriendi sunt. * Inter regulas sacre Scripture septem hec una ex illis constat ut a littera transeamus ad spiritum, et a spiritu ad litteram. Ac ideo non abhorret a uero, quamuis de laneo uestimento accipiamus secundum spiritum, si secundum litteram  perfecerimus mutationem uestimenti, quod et secundum litteram et secundum spiritum rite possumus intelligere.



CAPUT XuII. De amictu.

Amictus est primum uestimentum nostrum, quo collum undique cingimus. In collo est namque uox, ideoque per collum loquendi usus exprimitur. Per amictum intelligimus custodiam uocis, de qua Psalmista dicebat: Dixi, Custodiam uias meas, ut non delinquam in lingua mea; posui ori meo custodiam. Et in alio psalmo: Pone, Domine, custodiam ori meo. Amictus ideo dicitur, quia circumiicitur. In isto primo uestimento admonetur castigatio uocis.



CAPUT XuIII. De alba.


Postea camisiam induimus quam albam uocamus, de qua Hieronymus in epistola memorata de ueste sacerdotali ad Fabiolam: Secunda ex lino tunica, est poderis, id est, talaris, et in sequentibus. Hec adheret corpori, et ita arcta est et strictis manicis, ut nulla omnino in ueste sit ruga, et usque ad crura descendat. uolo pro legentis facilitate, abuti sermone uulgato: solent militantes habere lineas, quas camisias uocant, sic aptas membris et astrictas corporibus, ut expediti sint uel ad cursum uel ad prelia, dirigendo iaculo, tenendo clypeo, ense librando, et quocunque necessitas traxerit. Ergo et sacerdotes parati in ministerio Dei utantur hac tunica, ut habentes  pulchritudinem uestimentorum nudorum celeritate discurrant. In eo distat uestimentum illud a nostro quod illud strictum est, nostrum uero largum. Etenim hi qui in ueteri Testamento spiritu seruitutis erant astricti, de quo dicebat Paulus: Non enim accipistis spiritum seruitutis in timore. Nos uero quia Filius liberauit, liberi sumus, non accepimus spiritum seruitutis in timore, spiritum adoptionis filiorum. Ac ideo sic illorum strictum, nostrum largum propter libertatem, qua Christus nos liberauit. Quia primum uestimentum diximus esse castigationem uocis, uideamus si secundum habeat aliquam castigationem corporis. Dicit Beda in libro de tabernaculo: Hec etenim linea manus ac brachia debet stringere sacerdotis, ne quid nisi utile faciant;  pectus, ne quid inane cogitet; uentrem, ne delicias ultra-modum appetendo, Deum se gulosum facere presumat; subiecta uentri membra, ne lasciuiendo totam sacerdotalis habitus pulchritudinem corrumpant; genua, ne ab orationis instantia torpeant; tibias et pedes, ne ad malum currant. Induatur ergo sacerdos primo linea stricta, ut et corpus ab iniquis operibus, et a prauis cogitationibus mentem compescat. Quod ibi significatur strictura uestimenti, hoc apud nos lini castigatio. Quia usque ad pedes Beda peruenit disserendo de lineis uestibus, congruum est ut nosmetipsos absoluamus de sandaliis, siue, ut alio nomine, campobis, qui supersunt in pedibus. Sandalia subtus cooperiunt pedem, desuper nudum relinquunt; de quibus dicit idem qui supra in tractatu  super Marcum: Marcus dicendo calceari eos sandaliis, uel soleis, aliquid hoc calceamentum mystice significationis habere admonet, ut pes neque tectus sit, neque nudus ad terram, id est, nec occultetur Euangelium, nec terrenis commodis innitatur. Sicut per linum, quo pedes uestiuntur, castigatio pedum significatur, ita per sandalia profectus ad predicandum.



CAPUT XIX. De casula.

Casulam, que est generale indumentum sacrorum ducum, ante ceteras uestes que sequuntur preponimus. In illis que supra pretulimus castigatio corporis a uitiis designatur, excepto in sandaliis. In sequentibus uero opera iustitie demonstrabuntur.  Dicit Beda in libro memorato de Tabernaculo: uestes sancte Aaron, quas illi fecit Moyses, opera sunt iustitie et sanctitatis. Casula uero, que pertinet generaliter ad omnes clericos, debet significare opera que pertineant ad omnes: hec enim sunt fames, sitis, uigilie, nuditas, lectio, psalmodia, oratio, labor operandi, doctrina, silentium, et cetera huiusmodi. In istis enim nullus sacrorum dux negligens debet esse. Quando istis operibus uestitur, casula indutus est. Hec in aperto sunt, et tam ad minores gradus pertinent quam ad supremos. Casula dupla est, post tergum inter humeros, et ante pectus. Per humeros opera exprimuntur. In eis duplex sit uestimentum, quia sic debemus bona opera foris proximis ostendere,  ut eadem intus coram Domino integra seruemus. In pectore duplex, quia in eo utrumque debet esse, et doctrina et ueritas: ueritas interius, doctrina ad homines. Hec duo duplicia sint coniuncta, quia tunc bene ministratur, cum opus et ratio in unum conueniunt. Opus ad humeros, ratio ad pectus.



CAPUT XX. De stola.

Stolam accipit diaconus, quando ordinatur ab episcopo. Ipsa enim semper utitur in opere ministerii. Per stolam designatur onus leue ac suaue, de quo Dominus dicit: Tollite iugum meum super uos: iugum enim meum suaue est, et onus meum leue. Per iugum Euangelium intelligimus, de quo dicit Hieronymus  in Commentariis Matthei: Quomodo leuius, lege Euangelium, cum in lege homicidium, in Euangelio ira damnetur? Et paulo post: In lege multa precepta sunt, que Apostolus non posse compleri plenissime docet. In lege opera requiruntur, que qui fecerit, uiuet in eis; in Euangelio uoluntas requiritur, que si etiam effectum non habuerint, tamen premium non amittet. In eo quod stola ad genua tendit, que solent curuari causa humilitatis, hoc intelligimus quod Dominus dicit: Discite a me quia mitis sum et humilis corde. Sciat se diaconus in stola superposita collo, ministrum Euangelii esse, non prepositum. Euangelium Christus est.



CAPUT XXI. De dalmatica.

 Dalmatica a Syluestro papa instituta est. Per dalmaticam intelligimus religionem sanctam, immaculatam, que est apud Deum et Patrem, ut uisitentur pupilli et uidue in tribulationibus eorum, et uisitatores immaculatos se custodiant ab hoc seculo. Ipsa dalmatica duas coccineas lineas habet retro, similiterque in anteriori parte, quia uetus Testamentum et Nouum rutilant dilectione Dei et proximi. Immaculatum esse, ad Deum pertinet; uisitare fratres, ad proximum. Per colorem coccineum opera misericordie, que ex caritate fiunt in pupillis et uiduis, intelligimus; per candorem, uisitatorum munditia designatur. Ipsa est enim uestis de qua dicitur in psalmo quadragesimo quarto: Astitit regina a dextris tuis in uestitu deaurato, circumdata  uarietate. Unde Augustinus in eodem psalmo: In ueste ista uarietas sit, scissura non sit. Ecce uarietatem intelleximus de diuersitate linguarum, et uestem intelleximus propter unitatem. Et in sequentibus, circumamicta uarietate, pulchritudo intrinsecus. In fimbriis autem aureis, uarietas linguarum doctrine, decus. Fimbrie, que procedunt de dalmatica, uerba sunt eius predicatoris cuius religio sancta et immaculata est. Sicut uerba ab aura eris raptantur, ita fimbrie spiramine uenti. Profert Paulus candidas fimbrias circa manus ad utilitatem gentium quando dicit, Magis autem laboret operando manibus suis quod bonum est, ut habeat unde tribuat necessitatem patienti. Quod Paulus  predicauit, opere compleuit, dicens ad Corinthios de se: In tribulationibus, in laboribus. Quod ita Ambrosius in eadem Epistola: Laborare non destitit manibus suis, ne cui grauis esset. Fert fimbrias candidas in latere, quando dicit: Castigo corpus meum, et in seruitutem redigo, et in alio loco: In castitate, hoc est, castitate corporis, et in uigiliis. Qui hanc custodit, immaculatum se custodit ab hoc seculo. Fert coccineas circa humeros et pectora, quando dicit: In caritate non ficta. Ficta caritas est que dimittit uiduas et pupillos in tribulatione, et subuenit in prosperitate. Que fimbrie ante sunt et retro, quia mandatum dilectionis et in ueteri Testamento, et in Nouo manet. Unde Ioannes: Charissimi, non mandatum nouum scribo uobis, sed mandatum  uetus, quod habuistis ab initio. Mandatum uetus est uerbum quod audistis. Iterum mandatum nouum scribo uobis. Quod ita Beda: Eadem caritas et mandatum uetus est quod ab initio commendata; et mandatum nouum, quia tenebris eiecti, desiderium noue lucis infundit. Alique dalmatice habent uiginti octo fimbrias ante et retro. Ubi est octies repetitus septiformis Spiritus propter genera hominum, quos replet, ut laudent Deum, hoc est, reges terre, et omnes populi, principes et iudices, iuuenes et uirgines, senes et iuniores. Et alique triginta et triginta. Singule linee altrinsecus quindecim, quia caritas et in ueteri Testamento et in Nouo quindecim ramos ex se producit. Quisquis studet prodesse fratribus in aduersitate et in prosperitate, iste  habet fimbrias coccineas in utroque humero. He due fortune signantur per sinistrum et dextrum humerum. Quindecim ramos caritatis enumerat: Patiens est, benigna est, non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit, omnia sperat, omnia sustinet. Linea que in medio est quasi stipes caritatis. Quod enim significant linee siue fimbrie in dextro humero siue sinistro, hoc significant in anteriori parte hominis que pertinet ad Nouum Testamentum. Sinistrum latus habet fimbrias, quia actualis uita sollicita est, et turbatur erga plurima; at dextrum latus non habet, quia contemplatiua uita  quieta est: per ipsam figuratur regina que stat a dextris. Ipsa est una columba, perfecta et proxima, stat a dextris, et nichil in se sinistrum habet; largitas brachiorum, largitatem et hilaritatem datoris demonstrat. Diaconus, qui non est indutus dalmatica, casula legit circumcinctus, ut expedite possit ministrare, uel quia suum est ire ad comitatum propter instantes necessitates. Ipsa habet pertusas subtus alas, quoniam Christum uult imitari, qui lancea perfossus est in latere, et uult ut nos sequamur eius uestigia, quod significat perfossus in latere.



CAPUT XXII. De tunica quam sacerdos induit super camisiam.

Sicut in camisia designatur castigatio corporis,  ita in tunica uirtutes anime, que ad solos sublimes pertinent, de qua Hieronymus in epistola ad Fabiolam: Hec ipsa hyacinthina tunica subucula nominatur, et proprie pontificis est, significatque rationem sublimium non patere omnibus, sed maioribus atque perfectis. Ipsa est interior, ipsaque designat uirtutes anime, que non multis cognite sunt, et quas semper debet habere perfectus. Unde Beda in tractatu super Lucam: Quis etenim nesciat uiscera misericordie, benignitatem, humilitatem, patientiam, modestiam, castitatem, fidem, spem et his similia, sine ulla temporum intercapedine a fidelibus esse seruanda? Ipsa non cingitur, sed camisia. Que ita est fabrefacta, ut non impediat cursum nostrum ad ministrationem, quoniam memorate uirtutes liberum  nobis iter prebent ad contemplationem Dei. Camisia cingulo continentie constringitur, precipiente Domino: Sint lumbi uestri precincti, ut per duas uirtutes, id est, obedientiam Domini et naturalem disputationem constringatur omnis uoluptas. Hec sunt uestimenta de quibus scribitur in Parabolis Salomonis, Fortitudo et decor indumentum eius. Et in superioribus, Et cingulum tradidit Chananeo. Si quis uoluerit uti duabus tunicis, ostendet se esse diaconum et sacerdotem, siue ut octo sint uestimenta secundum numerum uestimentorum summi pontificis Aaron, cuius uestimenta narrantur fuisse circa caput et corpus usque ad pedes. De uestimento pedum et manuum reticetur. Ad illius normam, ut dixi, habet summus pontifex noster a capite  usque ad pedes octo uestimenta. Primum est amictus, secundum camisia, tertium cingulum, quartum stola, quintum et sextum due tunice, septimum casula octauum pallium. Porro uestimentum pedum potius pertinet ad nostros pontifices quam ad Aaron. Dicitur nostris pontificibus: Euntes docete omnes gentes; Aaron tantum in Iudea uersabatur. Sudarium in manu potius ad nostros quam ad Aaron, quoniam maior munditia est in Nouo Testamento quam esset in ueteri: et illa bona habemus que illi habuerunt, et plura per Iesum Christum Dominum nostrum. Sacerdos in suo officio non se exuit casula, quia precipiente Domino per Moysen non debet exire de sanctis, sicut scriptum est: Nec egredietur de sanctis, ubi intelligi datur debere eum  iugiter in continentia et abstinentia manere.



CAPUT XXIII. De pallio quo utuntur archiepiscopi.

Pallium archiepiscoporum super omnia indumenta est, ut lamina in fronte solius pontificis. Illo discernitur archiepiscopus a ceteris episcopis. Pallium significat torquem, quem solebant legitime certantes accipere. Quo dono admouentur ceteri ad legitimum certamen. Quod habet duas lineas a summo usque deorsum ante et retro. Significat enim summe doctrine decorem per disciplinam mandatorum Domini acceptabilem. Circulus circa collum disciplina est Domini circa sermonem predicatoris, ut non sit alter sermo predicationis et aliud opus,  dicente Paulo: Nemini dantes ullam offensionem, ut non uituperetur ministerium nostrum. Quod ita Ambrosius in tractatu Epistole ad Corinthios: uituperatur enim ministerium ipsorum, si ea que uerbis docebant, operibus suis, ut fierent, exempla non darent. Mandata ueteris Testamenti, a principio Geneseos usque in finem, in humerali linea operando et docendo portet pontifex in pectorali; Noui, a primitiua Ecclesia usque in finem. De torque dicebat Salomon in Parabolis: Ut addatur gratia capiti tuo, et torques collo tuo. Quod ita Beda in eodem: Mos apud ueteres fuit ut legitime certantes coronam in capite, torquem in collo, acciperent. Et nobis ergo si disciplinam conditoris nostri, si gratie matris scita custodimus, maior inde uirtutum spiritalium  claritas augetur. Additur gratia capiti, cum caritas, que principale mentis ornabat, ardentius inflammatur. Additur et collo torques, cum fulgore perfecte operationis sermo predicationis, qui per collum procedit, confirmatur: ac ne contemni ab auditoribus debeat, indeficienti uirtutum connexione ducitur. Sed et his qui Mosaice legis decreta Domino ueniente seruabant, addita est gratia Noui Testamenti cum spe regni celestis, cuius splendor eximius, ad exemplum corone uel torquis, nullo unquam fine claudetur.



CAPUT XXIu. De sudario.

Sudario solemus tergere pituitam oculorum et narium atque superfluam saliuam decurrentem per  labia. Ac ideo sudarium significat isto in loco studium mundande cogitationis, quo naturales et uelut ingenitas nostras delectationes studemus tergere, siue propter effusionem lacrymarum tergendum fertur sudarium, ut in Martyrologio Bede legitur, quod pater noster Arsenius propter redundationem lacrymarum tergendam, sudarium semper in sinu uel in manu habuerit. In manu sinistra portatur ut ostendatur in temporali uita tedium nos pati superflui humoris, hoc est carnalis delectationis. Et iterum sudarium ad hoc portamus, ut eo detergamus sudorem, qui fit ex labore proprii corporis, quod legimus usitatum fuisse circa corpus Christi. Unde legitur: Et sudarium quod fuit super caput eius. Sudor tedium nostro corpori est, si non esset tedium,  non toties tergeretur. Habet aliquoties mens tedium, dicente Psalmista: Dormitauit anima mea pre tedio. Tedium in anima, quasi sudor in corpore. Tedium animi aliquoties solet fieri ex conscientia peccatorum, aliquoties ex accidentibus, ut est omne flagellum quod patitur ab alieno corpore: aliquoties ex infirmitate proprii corporis, que infirmitas aliquoties solet accidere ex peccatis. Quando tedium ex infirmitate peccatorum frontem conscientie nostre tegit, habeamus sudarium ex ligno castigatum et mundum, qualia sunt uerba Dauid prophete: Cor mundum crea in me, Deus, et spiritum rectum innoua in uisceribus meis. Et si fuerit infirmitas ex approbatione, sicut in Iob, dicamus quod dixit:  Sicut Domino placuit, ita factum est: sit nomen Domini benedictum. Munda cogitatio in Dauid fuit quando dixit: Cor mundum crea in me, Deus: mundaque in Iob, quando dixit: Sicut Domino placuit, ita factum est. Sic et nos quando tedio aliquo afficimur, ne maiore tristitia absorbeamur in consolationem nostri quasi quoddam sudarium exempla predicta sanctorum Patrum ad corroborandam patientiam, et detergendum tedium sumamus. Per sudarium intelligimus mundos affectus et pios in labore.



CAPUT XXu. De uarietate sandaliorum.

uarietas sandaliorum uarietatem ministrorum pingit. Episcopi et sacerdotis pene unum est officium: at quia nomine et honore discernuntur, discernuntur  etiam uarietate sandaliorum, ut uisibus nostris error auferatur, qui potest interesse propter similitudinem officii. Episcopus habet ligaturam in suis sandaliis, quam non habet presbyter. Episcopi est, huc illucque discurrere per parochiam ad regendam plebem: ne forte cadant sandalia de pedibus, ligata sunt. Ex eo potest sciri quantum necesse sit ei firmare gressus mentis, qui in turbis populorum uersatur. Presbyter qui domi hostias immolat, securius incedit. Diaconus quia dissimilis est episcopo ab officio, non est necesse ut habeat dissimilia sandalia, et ipse ligaturam habet, quia suum est ire ad comitatum. Subdiaconus quia in adiutorio est diacono et pene in eodem officio, necesse est ut habeat dissimilia sandalia, ne forte  estimetur diaconus. Mystice, quia sandalia predicatoris cursum signant solea que subtus est, admonet predicatorem, ut non se implicet terrenis negotiis. Lingua de albo corio, que subtus calcaneum est monstrat debere esse eamdem separationem innocentem et sine dolo, ut possit de eo dici: Ecce uere Isrelita, in quo dolus non est. Non sit talis, quales pseudoapostoli erant, qui predicabant per inuidiam et contentionem. Lingua que inde surgit, et est separata a corio sandaliorum, lingua eorum monstrat, qui predicatori bonum testimonium debent proferre, de quibus dicebat Paulus: Oportet et eum testimonium bonum habere ab his qui foris sunt. Hi sunt in inferiore parte, et sunt quodammodo separati a conuersatione spiritalium. Lingua superior  spiritalium lingua est qui predicatorem introducunt in opus predicationis. Hec requiruntur posteriore uita predicatoris. At intrinsecus de albo corio circumdata sunt sandalia: ita oportet esse predicatoris intentionem candidam coram Deo ex pura conscientia: extrinsecus uero nigrum apparet, quoniam uidetur predicatorum uita despecta a secularibus, propter multitudinem pressurarum presentis mundi. Superior pars sandaliorum, per quam pes intrat, multis filis consuta est, ut non dissoluantur duo coria. In initio enim debet studere predicator pluribus uirtutibus atque sententiis Scripturarum, ut pluribus forinseca cum his que intrinsecus nitent coram Deo, non disiungantur. Lingua sandaliorum  que super pedem est, linguam predicatoris potest figurare. Linea opere sutoris facta precedens a lingua sandalii usque ad finem eius, Euangelicam perfectionem; linee procedentes ex utraque parte, legem et prophetias que in Euangelio recapitulantur. Etenim ipse recapitulate sunt ad mediam lineam, que usque ad finem currit. Ligatura mysterium incarnationis Christi, que incarnatio, quia in aliquibus aperta est humanis sensibus humano more, sicuti est, poni in presepio, pannis inuolui, et cetera. Aliqua sandalia sine ligaturis tenet predicatio. Et aliter: Dicit Dominus in Euangelio: Quodcunque supererogaueris, ego cum rediero reddam tibi. Disponit Dominus his qui Euangelium predicarent, de Euangelio uiuere: supererogauit  Paulus, quia sine sumptu exposuit Euangelium, operabatur manibus suis uictus sibi necessaria. Opus Pauli quod supererogauit Euangelio possumus intelligere corrigias supererogatas sandaliis, que manibus huc illucque ducuntur ut ligentur. Firmo gressu it predicator, qui nulli onerosus est.



CAPUT XXuI. Recapitulatio uestimentorum.


Breuiter desideramus recapitulare omnem ornatum clericorum. Caput clerici mens est. In superiore parte discoopertum, ubi est imago Dei, in inferiore parte circumdatum capillis, quasi aliquibus cogitationibus de presenti necessitate. Amictus est castigatio uocis. Alba ceterorum inferiorum sensuum presidente magistra ratione, interius per disciplinam continentie constringente quasi quodam cingulo uoluptatem carnis. Calceamenti linea, prohibitio pedum ad malum festinando. Sandalia ornatus, iter predicatoris, quia celestia non debet abscondere, neque terrenis inhiare. Secunda tunica, opera mentis sunt: casula, opera corporis pia.  Stola iugum Christi, quod est Euangelium. Dalmatica diaconi et sui ministri, que est itineri habilis, cura proximorum est; sudarium, pie et munde cogitationes, quibus detergimus molestias animi ex infirmitate corporis. Pallium archiepiscoporum, torques deuotissime predicationis, et in ueteri Testamento et in Nouo.



LIBER TERTIUS.


 Domino opitulante, intercedente beato Medardo confessore, cuius festiuitas hodie apud nos celebratur  in gaudio sanctorum, prompti sumus animo ad suscipiendum Dei munus, si tamen ipse dignatur purgare et serenare oculum, in quo discamus de officio misse, quid rationis in se contineat diuersitas illa, que ibi agitur: cum satis esset, sine cantoribus et lectoribus, et ceteris que ibi aguntur, sola benedictio episcoporum, aut presbyterorum ad benedicendum panem et uinum, quo reficeretur populus ad animarum salutem: sicut primeuis temporibus fiebat apud apostolos: ac ideo primum dicendum est de signis.




CAPUT PRIMUM. De signis quibus congregamur in idipsum.

Signorum usus a ueteri Testamento sumptus est;  scriptum est in libro Numerorum: Locutus est Dominus ad Moysen, dicens: Fac tibi duas tubas argenteas ductiles, quibus conuocare possis multitudinem . Et paulo post: Quando autem congregandus est populus, simplex tubarum clangor erit, et non concise ululabunt. Filii Aaron sacerdotis clangent tubis. Et iterum: Si quando habebitis epulum, et dies festos et Kalendas, canetis tubis super holocaustis et pacificis uictimis, ut sint uobis in recordationem Dei uestri. Audiuimus clangorem tubarum in recordatione Dei nostri resonare. Detque nobis Deus, ut quidquid boni facere poterimus, siue singulariter in causa nostra, siue communiter in causa fratrum, ut est signa moueri, in memoriam eius faciamus. Audiamus et tubam uocantem, nos ad penitentiam  quando in aduersis affligimur, dicente Iel: Canite tuba in Sion, sanctificate ieiunium, uocate cetum,  congregate populum, sanctificate Ecclesiam, coadunate senes, congregate paruulos et sugentes ubera . Quod ita Hieronymus in eodem: Clangite tuba in Sion, et penitentiam populis predicate. Sanctificate ieiunium, predicate curationem, siue cetum, de quibus iam diximus. Congregate populum, ut qui dispersus peccauerat, congregatus peccare desistat. Sanctificate Ecclesiam, ut nullus in Ecclesia non sanctus sit: ne forte impediantur orationes uestre, et modicum fermentum totam massam corrumpat . Et adunate siue eligite senes, ut non etas in eis, sed sanctitas eligatur. Congregate quoque paruulos et sugentes ubera, ne ulla sit etas que non conuertatur ad Dominum. Paruulos atque la etentes, de quibus in Psalmis et in Euangelio legimus:  Ex ore infantium et lactentium perfecisti laudem . Predicationem quam significat clangor tubarum, Hieronymo exponente, signat signum: quod in nostra Ecclesia reboat. Signum nostrum est ex metallo eris. Aes est metallum durabile et sonorum. Habet idem signum interius plectrum ferreum, quo tunditur, ut audiatur. Oraque predicatorum significat Noui Testamenti, que plus durant quam tube ueteris Testamenti, atque altius resonant. Ora predicatorum nostrorum durabunt usque ad finem, et auditur longe sonus eorum usque in fines terre . Tempore Iudeorum notus erat tantum in Iudea Deus; at tunc in omni terra. uas metalli eris ora significat, ut diximus, predicatorum: ferrum interius, linguam  eorum: per funem, intelligimus mensuram uite nostre. Unde dicebat Paulus: Sed ipsi in nobis, nosmetipsis metientes et comparantes . Mensura mee conuersationis nusquam mihi satius ostenditur quam in Scriptura: ac ideo funem Scripturam intelligo. Funis, qui habet initium a ligno, Scripturam sacram significat Noui Testamenti, descendentem a ligno Dominice crucis. Quod tamen lignum a superioribus continetur, quia Dominica crux a prophetis et antiquis Patribus continetur: qui funis usque ad manus sacerdotis pertransit, etenim Scriptura ad opera sacerdotum debet transire. De qua dicit Gregorius in libro de edificatione templi: Quisquis hanc legit in ea semetipsum metitur, uel quantum in spiritali uirtute proficit, uel quantum  a bonis que precepta sunt, longe disiunctus remansit: quantum iam assurgat ad bona facienda, quantum adhuc in prauis prostratus iaceat. Hec uerba nouissima ualde congruunt operi presbyteri, qui signum mouet: quando funem sequitur, sursum, id agit, ut in seipso recogitet quantum ad bona opera sit erectus: quando deorsum trahit, id considerat quantum iaceat adhuc in prauis. Qui secundum uerba sancti Gregorii semetipsum metitur, ipse habilis est fratres uocare ad unum cor et unam animam. Ne despiciat presbyter hoc opus agere, ut in isto imitator sit filiorum Aaron, sicut et in multis ceteris. Qui se cognoscit debitorem esse predicationis, non debet se retrahere a mouendis signis, cum ex eisdem possit predicare populo. uinculum, quo  plectrum ligatur uasi; quedam moderatio est, que scit ad tempus mouere plectrum lingue, ut labia feriantur. uinculum ad tactum funis mouet plectrum, quando modestia ad auctoritatem sacre Scripture linguam predicatoris monet.



CAPUT II. De situ Ecclesie.

Ecclesia est conuocatus populus per ministros Ecclesie ab eo qui facit unanimes habitare in domo . Ipsa domus uocatur ecclesia, quia Ecclesiam continet. Ipsa uocatur , quia est Dominicalis, Grece, Latine Dominus: ac ideo , dominicalis. Ipsa uocatur , id est, regalis, a , , rex dicitur quasi basis populi, populus dicitur, basis populi.  Unde Isidorus: Basilice prius uocabantur regum habitacula, unde et nomen habent. Nam rex, et basilice, regie habitationes. Nunc autem ideo diuina templa basilice nominantur: quia ibi regi Deo cultus et sacrificia offeruntur. Iosephus simili modo  nominat domum quam edificauit Salomon ad suum opus dicens: Post templi fabricam, quam septem annis prediximus fuisse perfectum edificium domus regalis constituere cepit, quod tredecim annis uix impleuit. Non enim huiusmodi feruens studium erat, sicut in templo. Et post pauca: Hec quidem secundum felicitatem Hebraice regionis, ac merito regis edificata sunt. Quorum totam expositionem  et ordinem dicere necessarium est, ut ex hoc omnes coniiciant magnitudinem, cum legentes uiderint huius rei descriptionem. Erat magna basilica nimis et pulchra. Hec innumera columnarum multitudine portabatur, quam ad iudicia rerumque cogitationes distribuit. Audistis ex auctoritate ueteri, ideo conuenisse populum ad basilicam, ut audiret iudicia. Audite Apostolum, cur conueniatur in Ecclesia. Itaque, fratres mei, inquit, conuenitis ad manducandum, inuicem exspectate. Si quis autem esurit, domi manducet, ut non in iudicium conueniatis . Monstrante Paulo propterea conuenimus ad Ecclesiam, ut manducemus cenam Domini. Duo autem audistis cur conueniat populus. Unum ex antiqua traditione, ut iudicia rerum et cognitiones  accipiat: alterum ex Nouo Testamento, ut manducet. Utraque querimus ad Ecclesiam, scilicet ut in ea audiamus iudicia nostra, mala siue bona, et cognitionem Dei, et ut manducemus corpus Domini. Idcirco que preter ista sunt postponamus eo tempore, ut iudicia Domini percipere et retinere queamus, et panem Domini manducare, studentes nosmetipsos probare, si digne possit a nobis manducari. In conuentu ecclesiastico seorsum masculi, et seorsum femine stant. Quod accepimus a ueteri consuetudine, dicente Beda in tractatu super Lucam: Querit aliquis quomodo Dei Filius tanta parentum cum nutritus, his abeuntibus, potuerit obliuiscendo relinqui . Cui respondendum, quia filiis Isrel moris fuerit ut temporibus festis, uel Hierosolymam  confluentes, uel ad propria redeuntes, seorsum uiri, et seorsum femine choros ducentes incederent, infantesque uel pueri cum quolibet parente indifferenter ire potuerint. Ideoque beatam Mariam uel Ioseph uicissim putasse puerum Iesum quem secum comitari non cernebant, cum altero parente reuersum . Quamuis et aliud hac in re possimus tenere, quod caro uiri et mulieris, si propius accesserint, unumquodque ex altero accenditur ad libidinem; qua de re dicit Salomon: Longe fac ab ea uiam tuam . Quoniam propterea uenimus, ut defleamus carnales delectationes, necesse est uitare uomenta earum. De habitu mulierum docet Paulus ad Corinthios: Decet mulierem non uelatam orare Deum? nec ipsa natura docet uos, quod uir quidem si comam  nutriat, ignominia est illi: mulier uero si comam nutriat, gloria est illi, quoniam capilli pro uelamine ei dati sunt . Ambrosius in Epistola ad Corinthios: Mulier, inquit, idcirco debet uelare caput, quia non est imago Dei, sed ut ostendatur subiecta: et quia preuaricatio per illam inchoata est hoc signum debet habere, ut in Ecclesia propter reuerentiam sacerdotalem non habeat caput liberum, sed uelamine tectum: nec habeat potestatem loquendi, quia sacerdos personam habet Christi. Quasi ergo ante iudicem, sic ante sacerdotem, quia uicarius Domini est: propter reatus originem subiecta debet uideri. Et alio modo: Quia et uiri quidam comam nutriebant, et mulieres nudo capite procedebant in Ecclesiam,  gloriantes in crinibus, quod non solum inhonestum erat, sed etiam concupiscentie fomenta prestabat. Masculi stant in Australi parte, et femine in Boreali, ut ostendatur per fortiorem sexum firmiores sanctos semper constitui in maioribus tentationibus estus huius mundi: et per fragiliorem sexum, infirmiores sanctos aptiori loco, sicut dicit Paulus apostolus: Fidelis est Deus, qui non patietur uos tentari super id quod potestis . Ad hoc quidem pertinet quod Ioannes in Apocalypsi sua uidit angelum fortem, qui posuit pedem suum dextrum super mare, sinistrum autem super terram. Fortiora etenim membra in maioribus periculis, et alia in competentibus sistuntur. Locutionem quam homines debent habere in Ecclesia, Paulus manifestat  dicens ad Ephesios: Loquentes uobismetipsis in psalmis, et hymnis et canticis spiritualibus . Quod ita Hieronym. in tractatu memorate Epistole: Qui se abstinuerit ab ebrietate uini in quo est luxuria, et pro hoc spiritu fuerit impletus, iste omnia potest accipere spiritaliter, psalmos, hymnos et cantica. Quid aut intersit inter psalmum, hymnum et canticum in psalterio plenissime discimus: hic autem breuiter, hymnos esse dicendum, qui fortitudinem et maiestatem predicant Dei, et eiusdem semper uel beneficia uel facta mirantur. Quod omnes psalmi continent, quibus Alleluia uel prepositum, uel subiectum est. Psalmi autem proprie ad ethicum locum pertinent, ut per organum corporis, quid faciendum et quid uitandum sit nouerimus. Qui uero  de superioribus disputat, et conuentum mundi, omniumque creaturarum ordinem atque concordiam subtilis disputator edisserit, iste spirituale canticum canit, uel certe, ut propter simpliciores manifestius, quod uolumus, eloquamur: psalmus ad corpus, canticum refertur ad mentem. Et canere igitur, et psallere, et laudare Deum magis animo quam uoce debemus. Quod pretermisimus, quis apostolicorum primus statuerit, ut femine uelate intrarent in ecclesiam, hic remur intromittere. Linus natione Italus, ut legitur in gestis episcopalibus, ex precepto beati Petri constituit ut mulier in ecclesiam uelato capite introiret.



CAPUT III. De choro cantorum.

 Augustinus in psalmo centesimo quadragesimo nono: Et chorus quid significet, multi norunt. Chorum, quia in ciuitate loquimur, prope omnes norunt. Chorus est consensio cantantium. Si in choro cantamus, corde cantamus. In choro cantantium quisquis uoce discrepuerit, offendit auditum, et perturbat chorum. Isidorus: Chorus est multitudo in sacris collecta, et dictus chorus, quod initio in modum corone circum aras starent et ita psallerent. Cantorum ordinem suscipimus ex Dauidica institutione. Quando reportanda erat arca Domini de domo Obededom in ciuitate Dauid, precepit Dauid  constituere Leuitas de fratribus suis cantores in organis musicorum. Constituerunt Leuite  Eman, Asaph, Ethan, ut concreparent in cymbalis eneis . Et post reliqua: Asaph autem ut cymbalis personaret, Bananias uero et Aziel sacerdotes canerent tubis iugiter coram arca federis Domini. In illo die fecit Dauid principem ad confitendum Domino, Asaph et fratres eius. Et iterum: Emam quoque et Idithun canentes tuba: et quatientes cymbala et omnia musicorum organa ad canendum Deo. Et iterum: Cantores filii Asaph stabant in ordine suo iuxta preceptum Dauid, et Asaph et Eman et Idithun prophetarum regis. Cantorum primus  Eman exstitit: Hi uero sunt qui assistebant cum filiis suis, de filiis Caath: Eman cantor filius Iel, filii Samuel, filii Elcana, filii Geroam, filii Heliel, filii Thohu, filii Suph, filii Elcana, filii Maath,  filii Masat, filii Elcana, filii Iohel, filii Azarie, filii Sophonie, filii Thahat, filii Asir, filii Abihasaph, filii Chore, filii Saar, filii Caath, filii Leui, filii Isrel, et fratres eius qui stabant a dextris eius , Officii tamen illorum auctor exstitit Dauid. De qua re dicit Augustinus in libro decimo septimo de Ciuitate Dei, cap. 18. Erat autem Dauid in canticis eruditus, qui harmoniam musicam non uulgari uoluptate, sed fideli uoluntate dilexerit, ea Deo suo, qui uerus est Deus, mystica rei magne figuratione seruierit. Diuersorum enim sonorum rationabilis et moderatus concentus concordi uarietate compactam bene ordinate ciuitatis significat unitatem. Hinc tractent cantores quid significet symphonia eorum. Ea admonent plebem, ut in unitate unius Dei cultus  perseuerent. Etiamsi aliquis surdus adfuerit, idipsum statu illorum in choro ordinatissimo insinuant: ut qui auribus capere non possunt unitatem, uisu capiant. Porro cantores laudatores Dei sunt, et ad laudem ceteros excitantes. De quo Hieronymus in tractatu Isaie libro primo: Et super choros  Asaph et Idithun et Eman et filii Chore constituti sunt , ut paulatim a sacrificiis uictimarum ad laudem Domini transiret religio. Id frequentissime reperitur in ueteri Testamento, ubi eorum officium narratur, opus eorum esse confessionem Domini. Hic uersus sepissime cantoribus imputatur: Confitemini Domino quoniam bonus, quoniam in eternum misericordia eius. Nostri cantores non tenent cymbala, neque lyram,  neque citharam manibus, neque cetera genera musicorum, sed corde. Quanto cor maius est corpore, tanto Deo deuotius exhibetur quod per cor fit, quam per corpus. Ipsi cantores sunt tuba, ipsi psalterium, ipsi cithara, ipsi tympanum, ipsi chorus, ipsi chorde, ipsi organum, ipsi cymbala . Unde Augustinus in libro Psalmorum nouissimi psalmi: Idem ipsi sancti sunt in omnibus musicis organis. Et paulo post: Laudate Dominum in sanctis eius. Hoc exsequitur uarie, significans eosdem ipsos sanctos eius: Laudate eum in sono tube, propter laudis excellentissimam claritatem. Laudate eum in psalterio et cithara: psalterium est de superioribus laudans Deum: cithara de inferioribus laudans Deum, tanquam de  celestibus et terrestribus, tanquam eum qui fecit celum et terram. Iam quippe in alio psalmo exposuimus psalterium desuper habere sonorum illud lignum, cui neruorum series, ut meliorem sonum reddat, incumbit, quod lignum cithara inferius habet. Laudate eum in tympano et choro: tympanum laudat Dominum, cum iam in carne mutata nulla est terrene corruptionis infirmitas: de corio quippe fit tympanum exsiccato atque firmato. Chorus laudat Dominum, quando eum laudat pacata societas. Laudate eum in chordis et organo: chordas habet et psalterium, et cithara, que superius commemorata sunt. Organum autem generale nomen est uasorum omnium musicorum. Quamuis iam obtinuerit consuetudo, ut organa proprie dicantur ea que inflantur  follibus. Quod genus significatum hic esse non arbitror. Nam cum organum uocabulum Grecum sit, ut dixi, generale omnibus musicis instrumentis, hoc cui folles adhibentur, alio Greci nomine appellant. Ut autem organum dicatur, magis Latina et ea uulgaris est consuetudo. Quod ergo ait, in chordis et organo, uidetur mihi aliquod organum quod chordas habeat significare uoluisse. Non enim psalteria sola et cithare chordas habent, sed quia in psalterio et cithara propter sonum ab inferioribus et superioribus inuentum est aliquid quod secundum hanc distinctionem possit intelligi, aliud nos in ipsis chordis querere admonuit: quia ipse caro sunt, sed iam corruptione liberata. Quibus ideo fortasse addidit organum, non ut singule sonent, sed ut diuersitate  concordissima consonent, sicut ordinatur in organo. Habebunt enim etiam sancti differentiam ad suos consonantes, non dissonantes, id est, consentientes, non dissentientes, sicut fit suauissimus cantus ex diuersis quidem, sed non aduersis inter se. Stella enim differt in claritate, sic et resurrectio mortuorum. Laudate eum in cymbalis bene sonantibus, laudate eum in cymbalis iubilationis . Cymbala inuicem tanguntur ut sonent, ideo a quibusdam labiis nostris comparata sunt. Sed melius intelligi puto in cymbalis quodammodo laudare Dominum, dum quisque honoratur a proximo, non a semetipso, et inuicem honorantes dant laudem Deo .



CAPUT Iu.  De uestimento cantorum.

Primi cantores uestiti erant byssinis, ut uerba dierum narrant dicendo: Tam Leuite quam cantores, id est, qui sub Asaph erant, et qui sub Eman, et qui sub Idithun filii et fratres eorum uestiti byssinis, cymbalis, et psalteriis et citharis concrepabant . Ex natura byssi possumus intelligere quam proxima sint inter se hec duo, byssus et linum, quo nostri cantores utuntur. Dicit Beda in libro de Tabernaculo et uasis eius : Byssus namque, ut sepius commemoratum est, de terra uiridis nascitur: sed eruta de terra, siccatur, contunditur, coquitur, torquetur, et magno et longo exercitio ad candidum de uiridi producitur colorem; sic et caro  nostra, ut ad uirtutem decoremque castitatis perueniat, arctis se necesse est ieiuniorum, orationis, uigiliarum et totius continentie laboribus subigat, quibus naturales et uelut ingenitas eius delectationes exsiccare, atque ad eam, quam desideramus, dignitatem uirtutis accedere queamus. Et in alio loco eiusdem: Quid per byssum, nisi candens decore munditie corporalis castitas designatur? In significatione non discrepat nostrum linum, quo nostri cantores uestiuntur a bysso. Ipsi enim labores quos supra diximus, non sunt candor, sed per eos peruenitur ad candorem; ac ideo, ut pretulimus, per casulam possumus intelligere ipsos labores; in camisia uero ipsam munditiam carnis que splendet ante Dominum. Ex nobis ipsis possumus addiscere  aliud esse ieiunium, orationes et uigilias, et aliud munditiam carnis. Multi enim ieiunant, et orant, ac uigilant, et quod grauius est, delinquunt per carnis appetitum. Unde et Hieronymus in tractatu Epistole ad Ephesios: Quanti enim diligunt Dominum, parati exsilia, parati martyria, parati inopiam et omnia pro eo contumeliarum genera sustinere, et nichilominus carnis passione superantur!



CAPUT u. De introitu episcopi ad missam.

Officium quod uocatur Introitus misse, habet initium a prima antiphona, que dicitur Introitus, et finitur in oratione que a sacerdote dicitur ante  lectionem. Introitus episcopi ad missam, qui uicarius est Christi, ipsius aduentum nobis ad memoriam reducit, et populi adunationem ad eum, siue per suam predicationem, siue suorum predicatorum. Introitus episcopi celebratur usque ad sessionem suam. Tangit enim ex parte officium quod Christus corporaliter gessit in terra, siue discipuli eius, usquequo ascendit ad sedem paternam. Hoc officium addidit misse Celestinus. Ille, ut in Gestis pontificalibus continetur, constituit, ut psalmi Dauid centum quinquaginta ante sacrificium psallerentur antiphonatim ex omnibus, quod ante non fiebat, nisi tantum epistola beati apostoli Pauli recitabatur et sanctum Euangelium, et sic missa celebrabatur. Quod nos ita intelligimus, ut ex omnibus psalmis excerperet antiphonas que  psallerentur in officio misse. Nam antea inchoabatur missa a lectione. Qui mos adhuc retinetur in uigiliis Pasche et in uigiliis Pentecostes; Christus Filius Dei, qui elegit suos ante mundi constitutionem, ut essent sancti et immaculati , misit precones in ueteri Testamento, ut de aliis taceam, qui suauitate ac modulatione uocis populum suum congregarent ad unius Dei cultum. Quorum auctor fuit Dauid, de quo Augustinum pretulimus dicentem in superioribus . Erat autem Dauid uir in canticis eruditus, qui harmoniam musicam non uulgari uoluptate, sed fideli uoluntate dilexit, et reliqua. Post eum Eman, Asaph, Ethan et Idithun, de  quibus iam predictum est, et quid significet eorum psalterium, cithara, tympanum, chorde, organum, et cetera. Hec omnia sunt in opere et cantu. Unde mos inoleuit ut non sedeatur in ecclesia, quandiu presens officium agitur, quoniam operarii et laborarii Christi siue preconum eius deputantur, qui predestinati ad cultum unius Dei uocantur. De quo statu dicit libellus qui inscribitur de ordine Romano: »Pontifex incipit Gloria in excelsis Deo, si tempus fuerit, et non sedet antequam dicat post orationem primam Amen.« Quicunque enim Deo attrahitur, delectatione attrahitur, non necessitate. Unde Augustinus in tractatu super Ioannem sermone uicesimo tertio: Porro si pete dicere licuit,

. . . . . Trahit sua quemque uoluptas:  uIRGIL. in Bucol.
non necessitas, sed uoluptas; non obligatio, sed delectatio; quanto fortius nos dicere debemus trahi hominem ad Christum qui delectatur ueritate, delectatur beatitudine, delectatur iustitia, delectatur sempiterna uita. Ac ideo cantorum dulcis uox huic operi dedita est, ut sua dulcedine idonea sit hortari populum ad confitendum Domino. Ita enim scriptum est in libro Paralipomenon . Igitur cunctis pariter et tubis et uoce, cymbalis et organis, et diuersi generis musicorum concinentibus, et uocem in sublime tollentibus, longe sonitus auditur, ut cum Dominum laudare cepissent et dicerent: Confitemini Domino quoniam bonus, quoniam in eternum misericordia eius, impleretur domus Dei nube, nec possent sacerdotes stare et ministrare propter caliginera: compleuerat enim gloria Domini domum Domini. Preconibus psallentibus, quando placuit Christo Domino psallentium uenire, ascendit super currum suum, et uenit in mundum disponere eumdem currum per loca congrua. De quo curru dicit Psalmista: Currus Dei decem millibus multiplex . Unde iterum Augustinus in psalmo sexagesimo septimo: Multitudinem sanctorum atque fidelium qui portando Deum fiunt quodammodo currus Dei, signauit hoc nomine. Hanc in manendo [minando] et regendo perducit in finem tanquam currum suum, uelut in locum aliquem destinatum. Multitudo decem millium sanctorum est in ordinibus ecclesiasticis et in auditoribus  eorum. Septem gradus sunt ordinatorum, octauus cantorum, nonus et decimus auditorum utriusque sexus. Millium additur, ad insinuandam perfectionem eorum. ueniente Domino, ducit secum prophetas et sapientes et scribas: hos in Euangelio promittit se mittere ad inuitandum populum. Ecce ego, inquit, mittam ad uos prophetas et sapientes et scribas, et reliqua . Diaconi in loco prophetarum sunt, qui annuntiant ex Euangelio futuram uitam. Subdiaconi, in loco sapientum, qui sciunt ordinate uasa Domini disponere, et quod primum ferendum sit, quodque posterius. Acolythi in loco scribarum, qui accendunt corda fidelium ex Scriptura sacra. Preuenit in thuribulo thymiama, quod significat  corpus Christi plenum odore bono. Hoc enim corpus primo necesse est predicari in omnibus gentibus. Unde Paulus dicebat ad rudes Corinthios: Nihil me iudicaui scire inter uos nisi Christum Iesum, et hunc crucifixum . Dein ferantur candelabra, ut super fundamentum iam positum luceat lux predicatorum coram hominibus. Iam illos illuminatos sequantur subdiaconi, ut possit predicatorum ordo dicere, Sapientiam loquimur inter perfectos . Euangelium illis iungatur, in quo est declarata perfectio: Si uis inquit, perfectus esse, uade, uende omnia . Episcopus et sibi coniuncti Euangelium sequantur, iuxta illud euangelicum: Si quis uult post me uenire abneget semetipsum, et tollat crucem suam, et sequatur me . Ante oculos habeat  sepissime episcopus quod in mente semper oportet retinere. Septem prophete siue diaconi sunt in ministerio, quia septempliciter diuiditur Scriptura inter Nouum Testamentum et uetus que Euangelio ministrant. Episcopus medio uicario Christi quasi Euangelium, habet in Nouo Testamento ministros historie, ut Lucam in Actibus apostolorum; habet ministros in septem Epistolis canonicis; habet ministros in quatuordecim Epistolis Pauli; habet ministros in Apocalypsi, in ueteri Testamento, in lege, prophetis et psalmis. Unde scriptum est in Euangelio Luce: Que scripta sunt in lege Moysis, et prophetis, et psalmis de me . At si quinque fuerint, quinque ministros librorum demonstrat in Euangelio ministrare. Episcopus in medio quasi Euangelium, habet in Nouo Testamento primum ordinem predicatorum historie, secundum Epistolarum, tertium prophetarum, ut est Apocalypsis, in ueteri Testamento unum legis, et alterum prophetie. Hec duo Philippus in Ioannis Euangelium ad medium deducit, dicens: Quem scripsit Moyses in lege, et prophete, inuenimus Iesum filium Ioseph a Nazareth . At si fuerint tres ministrationes trium librorum, fons omnis sapientie Euangelium in medio duos libros in Nouo Testamento, scilicet Epistolarum et prophetarum. Liber Actus apostolorum, qui mittitur Theophilo, Epistolis coniungitur. Ex una re est Epistola, quia mittitur alicui homini; ex altera, quia historiam tantum continet, stat per se: in ueteri Testamento unum; omnis Scriptura apud ueteres lex nominatur,  sicut de Psalmis dicitur: Et in lege uestra scriptum est, quia ego dixi: Dii estis . Unde Augustinus memoratus in tractatu super Ioannem, sermone quadragesimo quarto: Legem appellauit Dominus generaliter omnes illas Scripturas, quamuis alibi specialiter dicat legem, a prophetis eam distinguens, sicuti est, Lex et prophete usque ad Ioannem prophetauerunt . Et: In his duobus mandatis tota lex pendet et prophete . Aliquando autem in tria diuisit easdem Scripturas ubi ait: Oportebat omnia impleri que scripta sunt in lege et prophetis et psalmis de me. Si unus fuerit, unum preceptum dilectionis ostendit, ut Apostolus ad Galatas: Omnis lex in hoc sermone impletur: Diliges  proximum tuum sicut teipsum . Ministerium prophete est, ex memoratis libris euangelicam ueritatem approbare. Ut moderate prophetia disponatur, habeat ante se subdiaconorum sapientiam, scilicet ut congruo tempore prophetent, et ita ordinate, ut possit capi ab auditoribus quod dicitur. Acolythorum lux, doctorum expleat, ut in manifestam lucem perducant memoratos libros. Qui enim Christum precedit ad aliquem locum, ut Euangelium predicet, ita sapienter debet precedere, ut prosit auditoribus et explanet obscuros sensus Scripturarum. Postquam transit uicarius in medio adolescentularum tympanistriarum, de quibus Augustinus qui supra: In ministerio, inquit, honorabili, nam ita sunt in medio ministri, prepositi Ecclesiarum nouarum,  hoc enim sunt adolescentularum, carne edomita Deum laudantium. Sapientia, id est, subdiaconi, uadunt in medio adolescentularum tympanistriarum, ut doceant quem laudare debeant tympanistrie. Tympanistrie cantores sunt. Ministerium cantorum laudem resonat, ut idem in psalmo septuagesimo secundo: Qui enim cantat laudem, non solum laudat, sed etiam hilariter laudat; qui cantat laudem, non solum laudat, sed et amat eum quem cantat. Notum est quid ueteres cantores in lege amabant, de quorum persona dicebat Dauid, Ut iumentum factus sum apud te , scilicet ut liberos haberent, opibus abundarent, honore fruerentur et sanitate gauderent. Christo homine nouo ueniente, cor eorum mutari oportebat ad meliora. Sapientia  subdiaconorum innouat eos ut qui unum antea tantum Deum dicebant, non in tribus personis dicant nunc, Gloria Patri, et Filio, et Spiritui sancto. Sed exspectandum est usque dum id fiat quod precatur sponsa in Canticis canticorum, Osculetur me osculo oris sui . Scitis dicente Apostolo, Christum semetipsum exinaniuisse, et formam serui accepisse. Quapropter postquam presentatus est Ecclesie, inclinatus stat usque ad impletionem sue humilitatis, in qua factus est Patri obediens usque ad mortem . In ipsa inclinatione dat pacem ministris, qui a dextris leuaque sunt. Ipse est enim pax, per quem reconciliatur Ecclesia Deo, siue de Nouo Testamento, siue de ueteri: Ipse dextruxit medium parietem inimicitiarum, et fecit utrumque unum; pacem  dedit his qui longe, et pacem his qui prope . Eamdem pacem offert cantoribus qui retro stant, adimplens que dixit discipulis: Pacem meam do uobis, pacem meam relinquo uobis , presentibus dat, absentibus, siue ueteris Testamenti, siue Noui, relinquit. Hoc est quod solemus dicere, innuit episcopus cantori. Quo facto sapientia Dei quasi aduentu subdiaconorum, intelligunt cantores mutati iam de ueteri, trinitate Deum laudare, et dicunt, Gloria Patri et Filio et Spiritui sancto. Diaconi quasi chorus prophetarum stant cum eo humiliati et dicunt, Domine, doce nos orare ; et spiritu prophetie, id est, spiritu reuelationis cognoscunt non se posse habere affectum in oratione ad  Patrem nisi ab eodem unigenito Filio eius, qui est in sinu Patris , edoceantur. Quod separatim diximus de diaconis, et subdiaconis, et acolythis, de unoquoque discipulo Christi intelligimus, sed propter quosdam profectus affectuum, unius predicatoris opus distinguitur per multiplices ordines. Ceterum propheta, diaconus sapiens, et scriba. Sapiens subdiaconus, propheta et scriba; scriba acolythus, propheta et sapiens. Docet Christus orare discipulos. Quapropter, cantores, id est, laudatores aduentus Domini, annuntiant tempus esse ut corda patrum conuertantur in filios. Sicut Abraham tres angelos uidit ; et tamen unum Deum adorauit et credidit trinitatem in unitate, sic et modo filios Abrahe oporteat credere. Et dicunt, Sicut erat in  principio, et nunc, et semper, et reliqua. Ecce messis multa, de qua dicitur in Euangelio: Messis quidem multa, operarii autem pauci: rogate ergo dominum messis, ut mittat operarios in messem suam . Christus Dominus messis mittit operarios in messem suam, ut scriptum est in Luca: Post hec autem designauit Dominus et alios septuaginta duos, et misit illos binos ante faciem suam in omnem ciuitatem et locum quo erat ipse uenturus . Eodem modo uicissim duo et duo diaconi altrinsecus et uadunt osculari latera altaris. Per osculum eorum demonstratur pax quam eis commendauit Dominus, dicens: In quamcunque domum intraueritis, primum dicite: Pax huic domui . Altare uel alio modo mensa que osculatur, corda electorum significat  siue in Hierusalem siue extra Hierusalem. Unde Gregorius in libro de Aedificatione templi: Corda itaque sanctorum mense Dei sunt. + Postea reuertuntur ad episcopum. Sic et, Euangelio dicente, legimus fecisse missos illo tempore. Et reuersi, inquit, apostoli nuntiauerunt illa que fecerunt . Et in sequentibus: Et factum est, cum solus esset orans, erant cum illo discipuli eius . Sunt discipuli cum Christo, Christus solus orat. Dein postquam tempus aduenit preconii Dominice passionis, cantores, ut ad memoriam reducant Christi nouissimam humiliationem, dicunt uersum de Psalterio. Psalterium ex inferiori parte percutitur, et ex superiore parte habet in quo reboat: sic et opus passionis Christi ab inferiore parte habet percussuram, a  superiore parte dulcedinem resurrectionis que resultat longe lateque per ora predicatorum. Adimpleto tempore preconatus preconium, uadit Christus ad Hierusalem, in qua est altare quod osculatur in medio, quoniam ipse est de quo dicitur in Canticis canticorum: Media caritate constrauit propter filias Hierusalem . uicarius Christi hec omnia agit in memoriam primi aduentus Christi. Osculatur altare, ut ostendat aduentum Christi fuisse in Hierusalem; osculatur Euangelium, in quo duo populi ad pedem redeunt, ut et nos eos diligamus qui disiuncti erant a nobis; oscula uicarii Christi osculo Christi congruunt: sicut Christus primo osculum his prebuit qui primo crediderunt: sic episcopus ministris  primis: Et sicut Christus his se offert, ultro, quibus dicit, missus sum ad oues que perierant domus Isrel, sic episcopus altari per quod recolimus Hierusalem, in qua Dominus suos dilexit usque in finem secundum Ioannem. Et sicut Christus asciuit postea gentilem populum, qui reconciliatus est Deo in Nouo Testamento; sic episcopus Euangelium, quod est Nouum Testamentum. Remanet Euangelium in altari ab initio officii usque dum a ministro assumatur ad legendum: quia ab initio aduentus Christi, Euangelica doctrina resonuit in Hierusalem , et inde exiuit ad publicum, sicut scriptum est: De Sion exiuit lex, et uerbum Domini de Hierusalem . Deinde transit episcopus ad dexteram altaris. Liquet omnibus quod semper Christus egit dexteram uitam,  postquam resurrexit a mortuis. Diaconi postea stant in ordine, quibus ille dixit: Si quis uult post me uenire, abneget semetipsum, et tollat crucem suam, et sequatur me . Qui post eum stant, firmati sunt, ut eum sequantur usque ad mortem, et cum eo transeant ad eternam uitam. Maior pars in dextera parte stat, et minor in sinistra. Quid numerus illorum significet, predictum est. Ad insinuandum nobis libere uetus Testamentum legere et tenere, ut Apostolus: Omnia autem probate : aliqua pars ministrorum in sinistra parte stat, per quam temporalis benedictio designatur. Certe et nostra Ecclesia utrumque petit a Domino: et temporalem benedictionem, et eternam. Temporalem petimus quando precamur ut Deus conseruet dominos  nostros, filios eorum, fructus terre, et pacem in terra nostra; at eternam, quando iustitiam, sapientiam et caritatem, etc. Inter hec omnia stant acolythi et tenent cereos in manibus. Quid aliud significat, nisi unumquemque doctorem debere habere in manibus doctrinam suam, ut magis studeat opere docere, quam uerbis.



CAPUT uI. De Kyrie eleison.

Hoc opere completo, id est, adunato per predicationem Christi populo Dei ex magna parte, in quo cantores magno certamine laborauerunt: ne aliqua presumptio inutilis subripiat corda eorum, hortatur eos Dominus dicere: Dicite, serui inutiles sumus. Unde Beda in tractatu super Lucam: Serui inutiles  sumus, quia non sunt condigne passiones huius temporis ad superuenturam gloriam que reuelabitur in nobis . Et alibi: Qui coronat te in miseratione et misericordia . Non ait, in meritis et operibus tuis, quia cuius misericordia preuenimur, ut Deo seruiamus, eius munere coronemur, ut sublimiter cum illo regnemus. Quod debuimus facere, fecimus. Re uera debuimus: quia qui non uenit ministrari sed ministrare, debitores sibi nos fecit, non nostris uidelicet operibus confidentes, sed de eius semper examine pauentes. Ac ideo dicant cantores: Kyrie eleison, Domine pater, miserere. Christe eleison, miserere, qui nos redemisti sanquine tuo. Et iterum: Kyrie eleison, Domine Spiritus  sancte, miserere: Potest et simpliciter intelligi de Kyrie eleison necessario constitutum esse a preceptoribus Ecclesie, ut cantores post finitam antiphonam deprecentur Domini misericordiam que deprimat inanem iactantiam, que solet sequi cantores. Habent enim quamdam exsultationem propter egregiam compositionem melodiarum, et non humiliationem lectionis, qua illuminantur ad studium humilitatis . Qua de re possunt fallaciter decipi per philosophiam et inanem fallaciam secundum traditionem hominum. Ubi est uera philosophia, non sequitur inanis fallacia: ubi est pomposa doctrina, sequitur iactantia animi. Et alio modo: Ante omnem orationem specialem sacerdotum necesse est precedere misericordiam Domini propter tres causas,  que mihi in promptu occurrunt. Una est, ut serenetur mens sacerdotis ad ea intendenda que ore dicit: altera ut dignus sit loqui Deo, quantum ad naturam humanam pertinet: tertia, quod, si tedio aliquo corporali affectus spiritus sine mente orauerit, Dominus non in furore suo respiciat super illum, sed in iudicio misericordie, oportet ut precedat aliquid tale, quod repellat redundantes cogitationes a mente, que accidunt uisu, auditu ceterisque sensibus, ut in oratione mens sola inuisibilia cogitet quoniam inuisibili loquitur. Ac ideo in omnibus peractis officiis sequitur Kyrie eleison ante orationem Dominicam, ut est in matutinali et uespertinali synaxi. Nam quod nos Galli, finitis psalmis nocturnalibus, solemus cantare orationem Dominicam:  Romana Ecclesia pretermittit.



CAPUT uII. De cereis.

Dicentibus Kyrie eleison cantoribus, acolythi e manibus ponunt cereos in terram altrinsecus, et unum n medio: quoniam post peracta bona opera, ad antam humilitatem nos deducit Spiritus sanctus, cuius lumen signatur lumine cereorum, qui superbis resistit, et humilibus dat gratiam , ut uere nos cognoscamus esse cinerem et puluerem. Quo lumine illuminatus est patriarcha Abraham, quando post locutionem Domini ad se factam, dixit: Quia semel cepi, loquar ad Dominum meum, cum sim puluis et cinis . Cereus in medio stans, eum designat  signat qui dixit: Ubi duo uel tres congregati fuerint in nomine meo, in medio eorum sum . Numerus cereostatarum non pertransit septenarium numerum: quoniam septiformi Spiritu illuminatur omnis Ecclesia, qui septiformis spiritus singulariter in Christo habitat. Episcopo ascendente ad sedem, cereostata mutantur de locis suis in ordine unius linee, excepto primo usque ad altare. Per cereostata uaria dona gratiarum Spiritus sancti figurantur, per que illuminatur Ecclesia. In donis memoratis duo debemus memorari, id est multifaria dona, et unitatem spiritus. Per cereostata altrinsecus posita usque nunc distributa dona per corda electorum signantur. Per compositionem unius linee, unitas  Spiritus sancti in singulis donis, que compositio examussim habet a primo cereo, quem diximus significare Christum, a quo procedit Spiritus sanctus, et in quo eternaliter manet. Ab ipso enim missus est die Pentecostes ceu usque ad altare, id est, usque ad corda electorum apostolorum in igneis linguis. Ac ideo quod postea agitur in officio misse, illud tempus figurate exprimit quo apostoli apostolorumque successores negotia Domini exercent : quod finitur Euangelio perlecto. Potest et simpliciter intelligi dispositio cereorum, expeditus cursus circa altare ministrandi.



CAPUT uIII. De Gloria in excelsis.

Telesphorus natione Grecus ex anachorita, constituit  ut hymnus diceretur angelicus, hoc est, Gloria in excelsis Deo ante sacrificium. Symmachus quadragesimus quintus post Telesphorum constituit ut omni die Dominico, natalitiis martyrum, idem hymnus cantaretur. Hymnus, Gloria in excelsis Deo, laus Dei est, ut in Euangelio legimus: Et subito facta est cum angelo multitudo militie celestis laudantium Deum et dicentium, Gloria in exelsis Deo . Sacerdos quando dicit, Gloria in excelsis Deo, orientis partes solet respicere, in quibus ita solemus Dominum requirere, quasi ibi propria eius sedes sit, cum potius eum sciamus ubique esse. Non est ordo, ut qui Dominum laudare uoluerit tergum ad eum uertat, et pectus ad seruos. Ipsum statum ex qualitate loci, ubi angeli cecinerunt memoratum  hymnum possumus coniicere. Dominus qui ubique est, secundum formam serui in Bethleem erat, que Bethleem nostram Ecclesiam signat, que est domus panis. Angeli ad Orientem cecinerunt. De quo statu dicit Micheas: Et tu, turris gregis nebulosa, filia Sion, usque ad te uenient . Turris quippe gregis, que Hebraice dicitur turris Ader mille circiter passibus a ciuitate Bethleem ad Orientem distat. Diximus superius, transitum episcopi de altari in dexteram partem significare Christi transitum de passione ad eternam uitam: ac ideo hoc in loco dicimus, Gloria in excelsis Deo cantandum, quoniam gloria ineffabilis in excelsis facta est, quando Christus transitu suo animas sanctorum copulauit consortio angelorum. Hoc gaudium annuntiauit angelus  in natiuitate eius dicens: Ecce ego euangelizo uobis gaudium magnum; quia natus est uobis hodie Saluator . Manifestum est, quibus exstitit Saluator: quando gloria resurrectionis eius celebrata est, tunc in terra pax hominibus fuit, quibus dicebat: Pax uobis. Pax magna est, quando sub uno Domino copulantur celestia et terrena. Ita factum esse post resurrectionem suam denuntiat Saluator, dicens: Data est mihi omnis potestas in celo et in terra .



CAPUT IX. De prima oratione misse.

Quando dicimus, Pax uobiscum, siue Dominus uobiscum, quod est salutatio, ad populum sumus  uersi. Quos salutamus eis faciem presentamus: excepto in uno, quod est in preparatione hymni ante Te igitur. Ibi iam occupati circa altare, ita ut congruentius sit uno modo uersos nos esse, quam retro aspicere ad insinuandam intentionem deuotissimam, quam habemus in offerendo sacrificio. Nec debet arator dignum opus exercens, uultum in sua terga referre . De istis sat est, reuertamur ad salutationem. Salutauit enim in ueteri Testamento angelus Gedeon, dicens: Dominus tecum, uirorum fortissime . Et iterum: Dixit Dominus; Pax tecum. Et iterum in Ruth: Dixit Booz messoribus suis: Dominus uobiscum: Et responderunt ei: Benedicat te Dominus : nullique dubium, quin in Booz ipse Christus salutasset, qui in lumbis eius  erat: Scriptum est in libro Paralipomenon secundo: Audi me, Asa et omnis Iuda, et Beniamin: Dominus uobiscum, quia fuistis cum eo . Nostra responsio, Et cum spiritu tuo, ex Pauli epistola secunda ad Timotheum sumpta est. Sic enim in illa scriptum est: Dominus iehsu Christus cum spiritu tuo. Quando sacerdos dicit, Pax uobis secundum Euangelicam Scripturam, siue Dominus uobiscum, hoc agit quod Paulus quando dicit: Dominus iehsu Christus cum spiritu tuo . Hac salutatione episcopi et responsione populi intelligimus unum debere esse affectum episcopi et populi, sicut hospitum unius + Domini. Postquam Christus resurrexit, manifestum est dixisse discipulis, Pax uobis. Deinde reuertitur episcopus ad orientem, et dicit,  Oremus: ac dein sequitur benedictio. Sic et Christus antequam ascenderet in celum benedicit eos, sicut scriptum est in Euangelio Luce: Eduxit autem eos foras in Bethaniam; et eleuatis manibus suis, benedixit eis . Utroque nomine; id est benedictionis et orationis uocatur oratio sacerdotis. De benedictione dicit Apostolus: Si benedixeris spiritu, qui supplet locum idiote, quomodo dicit Amen, super tuam benedictionem, quia nescit quid dicas ? Hanc benedictionem uocat Ambrosius orationem dicens; Imperitus enim audiens quod non intelligit, nescit finem orationis, et non respondet, Amen, id est, uerum ut confirmetur benedictio. Per hos enim impletur confirmatio precis cui respondent, Amen. + Finis presentis officii noscitur experimento  aliorum officiorum. In fine aliorum solemus dicere Kyrie eleison, ac deinceps orationem, et sic tandem unumquemque remeare ad sua. Eumdem ad demonstrandum finem mutantur cerei de loco in locum. Libet hic proferre auctoritatem sancti Augustini, quare mos obtinuit Ecclesie suas orationes uersum orientem dirigere. Dicit in sermone  Domini in monte: Cum ad orationem stamus, conuertimur ad orientem, unde celum surgit, non tanquam ibi sit Deus et quasi ceteras mundi partes deseruerit, qui ubique presens est non locorum spatiis, sed maiestatis potentia: sed ut admoneatur animus ad naturam excellentiorem se conuertere, id est, ad Dominum, cum ipsum  corpus eius quod terrenum est, ad corpus excellentius, id est, ad corpus celeste conuertatur. Ideo dicitur Deus in celis habitare, quia maior cognitio est in celis illius summe maiestatis et essentie in angelis uel in animabus sanctorum, quam in terra habitantibus sanctis propter grauedinem carnalis habitationis, que uix permittit animam ad purum ueritatis lumen aduolare.



CAPUT X. De sessione episcopi.

Deinde Christus ascendit in celum, ut sedeat ad dexteram Patris. Episcopus quia uicarius est Christi in omnibus memoratis superius, debet et hic ad memoriam nobis inthronizare Christi ascensionem et sedem. Quapropter ascendit in sedem post opus et  laborem ministerii commissi. Christus disposito curru suo per conuenientia loca, id est, presbyteros in suo ordine: subdiaconos in suo, ceterosque gradus in suis, necnon et auditores, unumquemque in suo ascendit ad sedem, et sedet. Sedent cum eo quibus promisit: Cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . De quibus dicit Paulus apostolus ad Ephesios: Et conresuscitauit et consedere fecit in celestibus in Christo Iesu . De his qui ascenderunt secum: aliqui sedent, et aliqui stant. Per eos qui sedent, demonstratur membra Christi in pace quiescentia: per eos qui stant, in certamine posita. Caput et membra unum corpus: quomodo Christus in aliquibus  sedet, in aliquibus stat (ut illum uidit Stephanus in sartamine positus , aliqui ascendentium sedent, aliqui stant. Dominus in alto celorum sedens custodit currum suum, id est, ciuitatem, de qua dicit Psalmista: Nisi Dominus custodierit ciuitatem: frustra uigilat qui custodit eam . Paulus, quia uice Christi fungebatur, dicente Augustino in psalm. CXXuI, dicebat: Timeo ne forte sicut serpens Euam seduxit astutia sua, sic et uestre mentes corrumpantur a castitate, que est in Christo . Custodiebat, custos erat, uigilabat quantum poterat super eos quibus preerat: et episcopi hoc faciunt. Nam ideo altior locus positus est in episcopis, ut ipsi intendant et tanquam custodiant populum. Nam et Grece quod dicitur episcopus, hoc  Latine superintentor interpretatur, quia superintendat, quia desuper uidet. Quomodo enim uinitori altior fit locus ad custodiendam uineam: sic et episcopis altior locus factus est. Et de isto loco alto periculosa ratio redditur, nisi eo corde stemus hic, ut humilitate sub pedibus uestris simus, et pro uobis oremus.



CAPUT XI. De officio lectoris et cantoris.

Lector dicitur, quia lectione fungitur, ut Isidorus ait. Lectio dicitur, quia non cantatur ut psalmus uel hymnus, sed legitur tantum. Illic enim modulatio, hic sola pronuntiatio queritur. Cantor multa officia habet. Unumquodque officium ex illo quod efficit,  nomen habet. Lectionem que legitur post sessionem, sequitur cantus, qui uocatur responsorius. Responsorium ut idem qui supra, Itali tradiderunt. Quos inde responsorios cantus uocant, quod alio desinente, id alter respondeat. Usus lectionis et cantus: sumptus est e ueteri Testamento, ut legitur in libro Esdre, quod ponendum est in nocturnali officio, si Dominus dederit . Possumus etiam officio cantoris officium prophete intelligere. Lectio legis et prophetarum frequentabatur a populo antiquo. Unde scriptum est in Actibus apostolorum: Et ingressi synagogam die sabbatorum, sederunt. Post lectionem autem legis et prophetarum miserunt principes Synagoge ad eos, id est, ad Paulum et Barnabam,  dicentes: uiri fratres, si quis est in uobis sermo exhortationis ad plebem, dicite. Surgens autem Paulus, et manu silentium indicens, ait, etc.  Quandiu hec duo celebrantur, id est, lectio et prophetia, solemus sedere more antiquorum. Unde Ambrosius in tractatu ad Corinthios: Hec traditio Synagoge est, quam nos uult sectari Apostolus, quia Christianis quidem scribit, sed ex gentibus factis, non ex Iudeis ut sedentes disputent seniores dignitate in cathedris; sequentes, in subselliis; nouissimi in pauimento super mattas. Et iterum: Per lectoris officium et cantoris possumus intelligere patremfamilias, qui profert de thesauro suo noua et uetera. Unde Gregorius in suis homiliis. In eo quod ueritas dicit: Omnis scriba doctus  in regno celorum, similis est patrifamilias , intelligi ualet quia non de his qui fuerant, sed de his qui esse in Ecclesia poterant, loquebantur. Qui tunc noua et uetera proferunt cum utriusque Testamenti predicamenta uocibus et moribus loquuntur. Per lectionem, predicationem ueteris Testamenti que humilior est, possumus intelligere; per responsorium, Noui Testamenti, que excellentior est. Hec duo predicamenta per Ioannis uitam et Christi designantur. Nam, quod ait Lucas euangelista, Lamentauimus, et non plorastis , ad Ioannem pertinet, cuius abstinentia a cibis et potu luctum penitentie significabat. Quod autem ait, Cantauimus tibiis, et non saltastis, ad ipsum Dominum, qui utendo cum ceteris cibo et potu, letitiam regni  prefigurabat. At Iudei nec humiliari cum Ioanne, nec cum Christo gaudere uoluerunt. Sicut suauius est Nouum Testamentum ueteri, ita uulgo suauior cantus lectione. Presentes lectores et cantores, quibus est surgere, sicut de Paulo legimus superius, negotia Domini habent, quibus dicitur, Negotiamini dum uenio . Lector legem Domini debet tradere auditoribus, quasi incipientibus in schola Domini exerceri. Nuper uocati sunt per officia cantorum ad nuptias. Neoterici sunt, audiant doctorem necesse est. Doctor et lector unum sunt. De Esdra enim scriptum est quod ipse legem Domini faceret et doceret in Isrel. Eumdem Esdram idem liber inducit postea legentem in gradu ligneo. De doctoribus  dicit Ambrosius in Epistola ad Corinthios: Illos dicit doctores, inquit, Paulus, qui in Ecclesia litteris et lectionibus retinendis pueros imbuebant more Synanoge, quia traditio illorum ad nos transitum fecit. Iterum mihi uidetur esse inter lectionem et responsorium, quod est inter elementa et artes ipsas. Ars quoque musica habet elementa sua, et geometria ab elementis incipit linearum, et dialectica atque medicina habent isagogas suas. Sic elementis ueteris Testamenti, ut ad euangelicam plenitudinem ueniat, sancti uiri eruditur infantia. Elementa lex Moysis et omne uetus Instrumentum intelligendum est, quibus quasi elementis et religionis exordiis Deum discimus. Dent lectores, siue doctores, pretium Domini, id est, uerba legis, et recipiant scholasticas  mentes, scilicet uacantes ab emptione uille, ab emptione boum quinque iugorum, a ductu uxoris . Schola uacatio dicitur. At si adhuc aliquis surdus obturatis auribus cordis torpescit, ueniat cantor cum excelsa tuba more prophetarum, sonetque in aures eius dulcedinem melodie, forsitan excitabitur. Fiat in eo quod de populo narratur factum esse in libro Esdre. Sic enim scriptum est in eo: Steterunt sacerdotes in ornatu suo cum tubis et Leuite filii Asaph in cymbalis, ut laudarent Deum per manus Dauid regis Isrel, et concinebant hymnis et confessione Domino, quoniam bonus, quoniam in eternum misericordia eius super Isrel. Omnis quoque populus uociferabatur clamore magno in laudando Dominum, in eo quod fundatum est templum Domini  . Et paulo post: Multi uociferantes in letitia leuabant uocem, nec poterat quisquam agnoscere uocem clamoris letantium, et uocem fletus populi . Unde Beda in tractatu Esdre: Sacerdotes quidem sanctis ornati uestibus, prout stante adhuc templo consueuerant tubis personantes, et cor populi ad suauitatem superne laudis accendentes; Leuite autem in cymbalis bene sonantibus hymnos Domino concinentes: populus uero clamore communi affectum sui cordis in laudando Dominum ostendens. Cantores qui respondent primo canenti, uocem auditorum proferunt, quos testificantur laudare Dominum. Non immerito ipsi cantores agunt causas prophetarum, quia de filiis principis eorum, id est, Asaph scriptum est in Paralipomenon: Filii  eius sub manu ipsius erant, prophetantes iuxta regem ; ipsi exaltant uocem ut tuba, ipsis dicitur in psalmo octuagesimo, Tuba canite, hoc est, ut Augustinus ait, clarius et fidentius predicate, ne terreamini, sicut ait propheta quodam loco, Exclama et exalta uocem tuam sicut tuba . Lex enim scripta data est in tabulis. Scriptura enim pertinet ad lectoris officium: prophetia menti inscripta erat, quam uoce fidenti prophete proferebant, quod pertinet ad cantoris officium. Fidei predicatoris officium gerit cantor, quem oportet post obedientiam auditorum uersum cantare. Quid significet uersus in officio predicatoris, ex euangelica parabola addiscere possumus que narrat de seruo arante, ita  dicens: Quis autem uestrum habens seruum arantem, aut pascentem, qui regresso de agro dicit illi statim, Transi et recumbe, et non dicit ei, Para quod cenem ? Arat qui aratro compunctionis scindit corda. Nulli dubium quin per modulationis dulcedinem scindantur corda, etiam carnalia, et sese aperiant more sulci in confessione uocis et lacrymarum. Musica habet quamdam naturalem uim ad flectendum animum, sicut Betius in suo libro scribit quem de Musica fecit: uulgatum quippe est quam sepe iracundias cantilena represserit, quam multa uel in corporum uel in animorum affectionibus miranda perfecerit. Absit ut uigorem Christiani animi in mollitiem caducam possit conuertere, quod genus etiam ipsi gentiles uitabant. Unde scriptum est in  memorato libro superiori loco, idcirco Timotheo Milesio Spartiatas succensuisse, quod multiplicem musicam reddens, puerorum animis, quos acceperat erudiendos, officeret, et a uirtutis modestia prepediret, et quod harmoniam, quam modestam susceperat, in genus chromaticum, quod est mollius, inuertisset. Tanta igitur apud eos musice fuit diligentia, ut eam animos quoque obtinere arbitrarentur. Sufficiant hec pauca de naturali ui musice inseruisse, reuertendum est ad euangelicam parabolam. Seruus qui arat non debet illico, de agro reuertens, recumbere, sed parare cenam domini . De quo seruo dicit Beda in tractatu super Lucam: Seruus de agro reuertitur, cum, intermisso ad tempus opere predicandi, ad conscientiam doctor  recurrit, atque, a publico locutionis ad curiam cordis rediens, sua secum secretus acta uel dicta retractat. Iuxta disciplinam serui arantis admonetur cantor ut non illico post actum sui officii requiem spectet, et torpore securitatis torpescat. Perfecit enim opus suum, quando quodammodo sua iubilatione bonos in exercitium aratri induxit, id est cantores prouocauit ut scinderent corda aratro compunctionis. Ac postea uersus sequitur. In uersu necesse est ut suas cogitationes ad se retrahat, et secum cogitet quomodo aut quid a magistro didicisset. uersus timore non est ausus alte leuare responsorium; nescit quomodo finiat uersum. Et hic imitatur aliud exemplum doctrine Domini, qua iubetur ut qui uoluerit turrim edificare, prius  sumptus cogitet, si habet que necessaria sunt ad perficiendum. Sequitur Beda memoratus: Post pastum atque agriculturam, domi sibi iubet parare quod cenet, hoc est, post laborem aperte locutionis humilitatem quoque proprie considerationis exhibere. Hoc facit ille qui uersum cantat. In repetitione responsorii exaltat uocem fiducialiter, iam non timens uersum. Illum qui predicatorem signat, qui cursum suum consummatum habet, qualis erat Paulus cum diceret: Bonum certamen certaui, cursum consummaui, fidem seruaui, in reliquo reposita est mihi corona iustitie . Diximus quod excitentur per responsorium, qui sunt quodammodo surdi ad Epistolam; dicamus qualiter obedientes illico  proficiant per responsorium. In lectione pascitur auditor quasi quodammodo bos. Ad hoc enim pascitur bos, ut in eo exerceatur opus agriculture. Bos enim predicator est. Unde scriptum est in libro legis: Non alligabis os boui trituranti . Pastus est enim bos, exerceatur opus. Cantor enim est quasi bubulcus, qui iubilat bobus, ut hilarius aratrum trahant. Cantor est de his de quibus dicit Paulus: Dei adiutores sumus . Boues sunt qui respondent primo cantori, de quibus iterum dicit: Dei agricultura estis . Trahentibus bobus aratrum, scinditur terra, quando cantores, intimos anhelitus commouentes, dulcem trahunt uocem, et proferunt ad publicum, qua corda suorum siue ceterorum compungunt ad lacrymas, siue ad confitenda peccata quasi secreta patefaciendo terre. Et alio  modo: Ideo scribuntur littere, ut per eas memorie reddatur quod obliuione deletum est. Simili modo ex pictura recordamur quod interius commendari memorie potest. Ita et responsorio admonetur predicator quomodo doctrinam que precessit in lectione, exerceat. Primo, ut dulcedine sue imitationis plurimos sibi asciscat: coniuncti, corda multorum excitent ad compunctionem et lacrymas; et ne se extollere debeat de opere predicationis pulsatur uersu; quatenus ad memoriam reducat sibi de propriis causis iudicandum ante Dominum.



CAPUT XII. Quid sit inter responsorium et tractum.

Hoc differt inter responsorium, cui chorus respondet,  et tractum, cui nemo, quod est inter duo sacrificia, scilicet columbarum et turturum. Tractus uerba congruentia sui officii habent. Illa que sunt in Septuagesima tribulationem sonant, ut est illud, De profundis clamaui ad te, Domine ; que in Sexagesima, opportunitatem fuge querunt, ut est illud: Ut fugiant a facie arcus , et sic cetera deinceps coniicere possumus. Laudate Dominum omnes gentes , letitiam neophytorum et nuper ordinatorum significat. De istis sat est. Reuertendum est ad uolucres, scilicet columbas et turtures, que significant responsorium et tractum, de quibus dicit Beda in tractatu super Lucam: uolucres he pro cantu gemitus habent. Non immerito lacrymas humilium designant, quibus plurimum in  ipsis etiam bonis operibus indigemus; quia etsi bona esse que agimus, nouerimus, qua tamen districtione a Domino examinanda, qua a nobis perseuerantia sint consummanda, nescimus. Et iterum: Hoc sane inter turturis et columbe significantiam distat, quod columba, que gregatim conuersari, uolare, et gemere consueuit, et actiue uite frequentiam demonstrat, de qua dicitur: Multitudinis credentium erat cor unum et anima una, nec quisquam eorum que possidebant, aliquid suum esse dicebat, sed erant illis omnia communia ; turtur uero, qui singularitate gaudet, adeo ut si coniugem casu perdiderit, solus exinde permaneat, speculatiue uite culmina denuntiat, quia et paucorum est ista uirtus.  Et post pauca: Item cum intrans cubiculum clauso ostio oro patrem in abscondito , turturem offero, at cum eiusdem operis compares quero canendo cum Propheta: uenite adoremus et procidamus ante Deum; ploremus coram Domino, qui fecit nos , columbas ad altare deporto. Moyses quasi tractum decantat tribulationis, qui solus ascendit ad Dominum, et ne idem populus feriatur, lacrymosis precibus impetrat . Daniel tractum letitie cantat, quando solus, fugientibus sociis, inter angelos remanet . Solus Ezechiel quadrigas cherubin et superne ciuitatis edificia celsa miratur .



CAPUT XIII. De Alleluia.

 Alleluia, quod cantatur per festos dies in recordatione eterne letitie, tam letitiam electorum quam laudem Domini ad memoriam reducit. In quo non oportet aliquid sinistrum sonare, sed totum dextrum, quale est in futura uita. Illi sunt recti uersus per quos reuertimur ad Alleluia, qui letitiam Ecclesie et Domini laudem sine tristitia retinent, sicut sunt, Dominus regnauit, decorem induit . Et, Dominus regnauit, exsultet terra . Et, Lauda, anima mea, Dominum . Et, Iubilate Deo omnis terra , et ceteri tales. In responsorio seminauimus, in alleluia metimus. De qua re dicit Psalmista: Qui seminant in lacrymis, in exsultatione metent.



CAPUT XIu.  Quid sit inter Alleluia et Tractum.

Hoc est inter Alleluia et tractum, quod Alleluia letitiam siue laudem Domino, tractus uero aliquando tribulationem, aliquando letitiam sonat. Tribulationem, ut, De profundis; ut, Commouisti; ut, Qui habitat; ut, Ad te leuaui oculos meos; ut, Sepe expugnauerunt me; ut, Deus, Deus meus. Letitiam, ut Iubilate Domino; ut, Qui confidunt in Domino; ut, Laudate Dominum. Post duos tribulationis tertius occurrit letitie, quoniam post duos dies sepulture, tertius occurrit resurrectionis. Sunt etenim duo genera compunctionis: unum timoris, et alterum amoris. Timor in duobus diuiditur, de quibus dicit Isaias: Ecce ego uenio, cogitationes et opera ut congregem  . uerba in cogitationibus comprehenduntur. Cogitationes uerba sunt animi, et radices uerborum sonantium. Amor singularis est. Unum scit amare et petere, unum illud de quo propheta dicit: Unam petii a Domino, hanc requiram ut inhabitem in domo Domini .



CAPUT Xu. De exspoliatione casularum.

Ministri casula se exuunt quando lectoris siue cantoris officium assumunt. In lectoris officio et cantoris aliquod genus militie exprimitur, soli enim militanti in lectione, siue in uocis modulatione. Hec officia agendo extra chorum exeunt. Quid hoc aliud significat, nisi iter quod arripuimus pro communi  necessitate fratrum? et iam talia sunt illa opera que signantur per casulam, ut non possint obseruari in itinere. Unde Beda in tractatu super Lucam: At uero famem, sitim, uigilias, nuditatem, lectionem, psalmodiam, orationem, laborem operandi, doctrinam, silentium, et cetera huiusmodi, si quis semper exsequenda putauerit, non modo se horum fructu priuabit, sed et notam indiscrete obstinationis, imo stultitie peruicacis, incurret +. Albam sine casula portat lector seu cantor in singulari officio, quando prudenter et strenue agit contra oblectamenta mundi, et talem se prebet fratribus in necessitatibus temporalibus, ut a pluribus possit imitari.



CAPUT XuI. De tabulis.

 Scribit Beda in tractatu Esdre: Laudabunt autem Dominum Leuite per manus Dauid, siue in organis que ipse fecit, siue psalmos quos ipse instituit, concinentes. Eorum uice cantor siue aliqua necessitate legendi tenet tabulas in manibus, ut figuret illud Psalmiste: Laudent nomen eius in choro et tympano, et psalterio psallant ei. Unde Augustinus in eodem psalmo: Quare assumit tympanum et psalterium? ut non sola uoce laudet, sed et opere. Tabule quas cantor in manu tenet, solent fieri de osse, quia fortem perseuerantiam signant bonarum cogitationum et bonorum operum, iuxta Euangelium: Qui autem perseuerauerit usque in finem, hic saluus erit . uel signant dilectionem Dei et proximi: Que dilectio nisi opera habeat, uana est .  Quapropter tenentur in manu, ut dilectio uocis exerceatur per opus. Unde idem qui supra in psalmo centesimo quadragesimo nono: Quando assumit tympanum et psalterium, manus concinunt uoci: sic et tu si quando cantas Alleluia, porrigas et panem esuriente, uestias nudum, suscipias peregrinum, non sola uox sonat, sed et manus consonant, quia uerbis facta concordant. + uersus Alleluia tangit cantorem interius, ut cogitet in quo debeat laudare Dominum, aut in quo letari. Hec iubilatio, quam cantores Sequentiam uocant, statum illum ad mentem nostram ducit, quando non erit necessaria locutio uerborum, sed sola cogitatione mens menti monstrabit, quod retinet in se. Finitur hic secunda  periocha predicationis. Usque ad memoratum statum currit sermo predicationis, que ultra sunt uelata sunt alis seraphin.



CAPUT XuII. De ascensu in pulpitum.

Lector et cantor in gradum ascendunt more antiquorum, iuxta quod scriptum est in Esdra: Stetit autem Esdras scriba super gradum ligneum, quem fecerat ad loquendum . Et paulo post: Super uniuersum quippe populum eminebat. Huius loci, ut Beda ait in eodem, uidetur meminisse Scriptura Paralipomenon, ubi dictum est, quia stetit Salomon coram altari Domini ex aduerso uniuerse multitudinis Isrel, et extendit manus suas . Siquidem fecerat Salomon basim eneam, et posuerat eam in medio basilice, habentem quinque cubitos longitudinis, et quinque cubitos latitudinis, et tres cubitos in altum stetitque super eam. In medio namque basilice, in medio dicit atrii sacerdotum, que basilica maior atriorum exteriorum omni ex parte templi erat circumdata. De quibus superius in eodem libro scriptum est: Fecit etiam atrium sacerdotum, et basilicam grandem. uerum quia Salomon quasi rex, basem fecit eneam, porro Esdras quasi minoris potentie, gradum ad loquendum ligneum constituit. Sicut etiam Salomon siue Moyses altare holocausti fecerunt eneum, pro quo filii transmigrationis reposuerunt lapideum. Sed non est putandum, minoris sacramentum perfectionis ligneum  gradum, quam basem habere eneam. Quod enim sepe dictum est, sicut es pro diuturnitate perdurandi, uel suauitate sonandi, diuinis competit sacramentis, que nulla seculorum longitudine deficiunt, et in omnem terram exiuit sonus eorum , ita etiam lignum eisdem aptissime congruit, propter uidelicet tropheum Dominice passionis. Super uniuersum ergo populum pontifex eminet quando is qui gradum doctoris accipit, merito uite perfectioris actionem uulgi transcendit. Stat autem in gradu ligneo, quem fecerat ad loquendum, quando singulari imitatione Dominice passionis altiorem se ceteris facit. Unde merito fiduciam libere uerbum Dei predicandi obtinet. Nam qui passionem Domini pro suo modulo contemnit imitari, necdum gradum  ligneum, unde infimis superemineat, ascendit. Ideoque necesse est talis scriba trepidus precepta Domini predicet, timens siue erubescens ea que ipse non fecit, aliis facienda preponere.



CAPUT XuIII. De diaconi ascensione in tribunal.

Tribunal uocat Cyprianus gradum, super quem ascendit diaconus ad legendum, scribens ad clerum et plebem de Celerino confessore lectore ordinato. Aestimatum est a mea paruitate, ut sanctior cognoscatur dignitas diaconi, et magnitudo ministerii eius uerba ipsius Cypriani ponenda, ac postea nostrum ordinem: Hunc ad nos, fratres dilectissimi, cum tanta Domini dignatione uenientem testimonio et miraculo eius ipsius, qui se persecutus fuerat, illustrem,  quid aliud quam super pulpitum? id est super tribunal Ecclesie oportebat imponi, ut loci altioris celsitate subnixus, et plebi uniuerse pro honoris sui claritate conspicuus, legat precepta et Euangelium Domini, que fortiter ac fideliter sequitur: uox Dominum confessa, in his que Dominus locutus est audiatur? uiderit an sit ulterior gradus ad quem profiscisci [profici] in Ecclesia possit? Nihil est in quo magis confessor fratribus prosit, quam ut cum Euangelica lectio de ore eius auditur, lectoris fidem quisquis audierit, imitetur. Iungendus in lectione Aurelio fuerat, cum quo et diuini honoris societate coniunctus est. Et paulo post: Hos tamen lectores interim constitutos sciatis, quia oportebat  lucerna super candelabrum poni, unde omnibus luceat : et gloriosos uultus in loco altiore constitui, ubi ab omni fraternitate circumstante conspecti incitamentum glorie uidentibus prebeant. Nunc reuertamur ad ordinem. Usque nunc sedimus more ueteris consuetudinis, ut pretulimus siue ob admonitionem, qua monemur, quomodo Deo cantare debeamus secundum Apostolum dicentem, Canentes et psallentes in cordibus uestris . Modo surgendum est ad uerba Euangelii. Anastasius natione Romanus, ex patre Maximo, ut legitur in gestis episcopalibus: Hic constituit, ut quotiescunque Euangelia sancta recitantur, sacerdotes non sederent, sed curui starent. Deinde ponit episcopus thymiama in thuribulum super prunas, ut suauem odorem excitet.  Thuribulum corpus Christi significat, in quo est ignis scilicet Spiritus sanctus: ex quo bonus odor procedit, quem unusquisque electorum ad se uult rapere. Idem odor bonam operationem de Christo exire demonstrat, quam, qui uiuere uult, in suum cor traiicit. Post hoc diaconus petit a sacerdote benedictionem, sacerdos ei dicit: Dominus sit in corde tuo, et in labiis tuis. Intendat diligenter diaconus ut cor eius cum Dominicis uerbis uadat, et non sit infructuosa oratio sacerdotis. Dominum in mente teneat, quem suscipit per benedictionem sacerdotis, et ut non exhalent uerba imposita, neue intreant nociua, signo crucis facto manu sacerdotis super caput ipsius, munitur. Deinde uadit ad altare ut inde sumat Euangelium ad legendum. Altare Hierusalem potest  designare, ut pretulimus, de qua exiuit Euangelica predicatio, sicut scriptum est: De Sion exiuit lex, et uerbum Domini de Hierusalem : uel ipsius Domini corpus, in quo sunt uerba Euangelii, uidelicet bone nuntiationis. Ipse precepit apostolis predicare Euangelium omni creature . Ipse dixit: uerba que ego loquor uobis, spiritus et uita sunt . Christus uita. uerba que locutus est in Euangelio continentur. Diaconus qui portat Euangegelium Christi pes est. Portat Euangelium in sinistro brachio, per quod significatur temporalis uita, ubi necesse est predicari Euangelium. Salutante diacono, congruit ut omnis populus ad eum uersus sit. Post hoc sacerdos et omnis populus uertit se ad orientem, usque dum diaconus incipiat ad Dominum  loqui, et faciunt crucem in frontibus eorum. Neque hoc frustra accipiendum est: quod infixit sacerdos per suam deprecationem in corde diaconi: hoc unusquisque fidelis studeat infigere animo suo. Diacono quia non est licitum propter uerba composita, sequentia sancti Euangelii secundum quemcunque Euangelistam orare, preuenit eum maior benedicere: siue quia maiore benedictione indiget, qui tradit semina Euangelii, quam qui accipit. Sed populus interim deprecetur Deum, ne diabolus auferat uerba Euangelii de corde eius, neque petrosa sint corda, neue dumosa uel spinosa: sed terra bona, ut fructum bonum possit accipere et fructificare. Dicat saltem, qui promptior non est, ut capiat uerba Euangelii,  Gloria tibi, Domine . Hoc orato, muniat se signo sancte crucis ad confirmanda ea, que bene cogitando et loquendo plantauit in mente. Quia mentio facta est de signo crucis in fronte, bonum est intimare cur eam potissimum in ea parte corporis faciamus. Sedes uerecundie in fronte solet esse. Siquidem Iudei erubescunt credere in illum quem norunt crucifixum: ut apostolus Paulus dicit: Nos autem predicamus Christum crucifixum, Iudeis quidem scandalum . Sed nos credimus per Crucifixum saluari, de cuius nomine Iudei erubescunt, eiusque nomine nos credimus muniri. Atque ideo in fronte signum facimus, ubi sedes uerecundie est, sicut iam diximus. Usque ad istud officium baculis sustentabamur; modo, ut oportet seruos  ante Dominum stare, humiliter stamus, deponentes baculos e manibus. Quod potest nos separare ab opere Iudeorum, qui dabant arundinem in manu Christi. Sed non abhorret a uero, si nostra humilitas per baculorum positionem demonstretur in conspectu Domini. Duo cerei, qui portantur ante Euangelium legem et prophetas designant precessisse Euangelicam doctrinam: thuribulum uero, opinionem bonarum uirtutum: procedentem de Christo. Ipsum thuribulum in tribunal ascendit ante Euangelium, ut ibi suauem odorem ministret. Christi enim bona opera precesserunt Euangelicam doctrinam, ut Lucas testatur in Act. apostol.: Que cepit iehsu facere et docere . Prius fecit, et postea docuit. Excellentior locus, in quo Euangelium legitur,  eminentissimam doctrinam Euangelice predicationis, atque manifestissimam auctoritatem iudicandi signat. Status cereorum monstrat inferiorem esse legem et prophetas Euangelio. Euangelio reposito post lectionem in loco suo cerei exstinguuntur, quia finita predicatione Euangelii, lex et prophetia cessabunt. Euangelium quod a primo tempore aduentus episcopi quieuit in altari usque ad nouissimam tubam diaconi, illud tempus significat, quo necesse est illud predicari. Precedens officium predicatione Christi usque ad horam passionis demonstrat, et suorum predicatorum usque in finem mundi, et ultra. Sequens opus passionis Christi et resurrectionis, atque in celos ascensionis, similiter suorum uel sacrificium, uel mortificationem, et resurrectionem  per confessionem atque suspirium in celum ubi audituri sunt: uenite, benedicti Patris mei; possidete paratum uobis regnum.



CAPUT XIX. De officio quod uocatur offerenda.

Finitis prioribus officiis superius memoratis, officium introducitur, in quo celebratur oblatio eorum, qui Domino uota sua persoluunt. Primum ad memoriam reducenda est oblatio legalis, ac deinde Christi postremo nostra. Oblatio legalis habebat duo altaria: unum in introitu tabernaculi, alterum in tabernaculo. Altare in introitu prefigurabat presens officium, de quo scriptum est in libro Exodi: Posuit et tentorium in introitu tabernaculi, et altare holocausti  in uestibulo testimonii, offerens in eo holocaustum et sacrificia ut Dominus imperat .

Pro quibus causis offerebatur, Numerorum liber manifestat, dicens in capitulo decimo quinto: Loquere ad filios Isrel, et dices ad eos: Cum ingressi fueritis terram habitationis uestre, quam ego dabo uobis, et feceritis oblationem Domino in holocaustum et uictimam pacificam, uota soluentes, uel sponte offerentes munera. Est et alterum genus sacrificii quia due sunt nostre oblationes: una est per mortificationem carnis, altera in oblatione bonorum operum, que utreque offeruntur in introitu tabernaculi; in presenti uita mortificare carnem oportet et bona opera reddere. De secundo sacrificio memoratus liber ita memorat: Erit sacrificium simile duarum  decimarum que conspersa sit oleo tertie partis hin, et uinum ad libamentum tertie partis eiusdem mensure offeret in odorem suauitatis Domino . Et quod per sacerdotis manum debeat offerri, manifestatur in Leu. capit. decimo septimo: Ideo offerre debent sacerdoti filii Isrel hostias suas, quas occidunt in agro, ut sanctificentur Domino ad ostium tabernaculi testimonii, et immolent eas hostias pacificas Domino .

Et iterum in Paralipomenon monstratur, pro quibus rebus sit offerendum: Ingressi sunt quoque sacerdotes ad Ezechiam regem, et dixerunt ei: Sanctificauimus omnem domum Domini, et altare holocausti, et post pauca: Consurgensque diluculo Ezechias rex, adunauit omnes principes ciuitatis, et ascendit domum Domini,  obtuleruntque simul tauros septem, arietes septem, agnos septem, et hircos septem, pro peccato, pro regno, pro sanctuario, pro Iuda. Dixit quoque sacerdotibus filiis Aaron, ut offerrent super altare Domino. Docti sumus ueteri Testamento, pro quibus offerre debeamus sacrificia, scilicet, pro uotis, pro spontaneis, pro peccato, pro regno, pro sanctuario, pro Iuda. Quando adimplemur ea que in tribulatione promisimus, pro uotis facimus: quando gratias agimus de perceptis, pro spontaneis: quando compungimur de commissis, pro peccato: quando recta corda petimus regibus, pro regno: quando stabilitatem sacrorum graduum, pro sanctuario: quando pacem et unanimitatem populi, pro Iuda. Interim cantus celebratus in templo Domini, dicente eodem Paralipomenon:  Constituit quoque Leuitas in domo Domini cum cymbalis et psalteriis et citharis, secundum dispositionem Dauid . Et paulo post: Cumque offerrentur holocausta, ceperunt laudes canere Domino, et clangere tubis, atque in diuersis organis, que Dauid rex repererat, concrepare. Omni autem turba adorante, cantores qui tenebant tubas erant in officio suo, donec compleretur holocaustum. Cumque finita esset oblatio, incuruatus est rex, et omnes qui erant cum eo, et adorauerunt.

Sed antequam ingrederentur sacerdotes ad holocausta, lauabant manus suas, ut scriptum est in libro Exodi. Locutusque est Dominus ad Moysen, dicens: Facies et labrum eneum cum basi sua ad lauandum,  ponesque illud in tabernaculo testimonii ad altare: et missa aqua lauabunt in ea Aaron et filii eius manus suas et pedes, quando ingressuri sunt tabernaculum testimonii, et quando accessuri ad altare.

Sufficiant ista interim de oblatione ueteri: nunc uideamus Christi oblationem. Officium quod nos dicimus offerenda, ab illo loco inchoatur ubi sacerdos dicit, Dominus uobiscum: et finitur ubi excelsa uoce dicit, Per omnia secula seculorum. Ideo excelse nouissimum profertur, ut audiatur a populo, et populi responsione confirmetur oratio.

Christus enim uenire dignatus est Hierusalem die Palmarum, et ibi exspectare diem immolationis sue. Omnis retro immolatio illum prefigurabat:  in illo consummata est omnis immolatio. In eo die descendit Dominus de monte Oliueti, ueniente ei obuiam turba multa . Non est dubium, quin salutaret eam secundum morem bonum antique traditionis, quem etiam nostra non solum perita Ecclesia, sed etiam uulgaris tenet. Solet sibi obuianti aliquid bonum optare causa salutationis. Et precipue, propterea dicimus Dominum salutasse turbam uenientem sibi obuiam, quoniam talis erat consuetudo Iudeorum, aut Augustinus in psalmo, Sepe expugnauerunt me . Nostris enim, ait, fratres, quando transitur per operantes, est consuetudo ut dicatur illis: Benedictio Domini super uos. Et magis ista consuetudo erat in gente Iudeorum. Nemo transibat, et uidebat aliquod opus in  agro, uel in uinea, uel in messe, uel aliquid eiusmodi, non licebat transire sine benedictione. Hec consuetudo manet usque hodie in nostra Ecclesia, quando transitum facimus de uno officio ad alterum, quasi nuper intreamus ad operarios, salutamus eos uerbis benedictione plenis. Postea dicit sacerdos, Oremus. Nisi Christi uirtus replesset corda turbarum ad orationem, non ei canerent tam magnificas laudes. Oratione enim serenatur cor ad cognoscendum Dominum. Puritas lintei quod ponitur in altari, puritatem mentium eorum signat, qui Domino cantabant Eamdem puritatem, qua repleuerat corda cantantium, requirebat in templo quando eiecit inde uendentes et ementes, dicens: Scriptum est: Domus mea domus orationis uocabitur .  Dum enim sacerdos suscipit oblationes, cantores cantant. Quandiu enim turba cantabat, Hosanna in excelsis , Christus uota eorum suscipiebat. Oblatione suscepta, sacerdos redit ad altare, ut in eo disponat siue ipse, siue diaconus oblationes coram Domino, quas illi immolaturus est in sequentibus misse . Christus enim, post accepta uota cantantium, Hierusalem et templum Domini intrauit, in quo erat altare, ibique se presentauit sibi, Deoque Patri ad immolationem futuram. Postea dicit sacerdos Secretam, ut secreta Christi, que illo tempore agebantur, nobis ad memoriam ducantur. Augustinum legamus super Ioannem , ubi exponit Christum uenisse ad diem festum scenopegie,  non manifeste, sed quasi in occulto, ita, inquit: Manifestetur ergo, tollatur uelum, appareat, quod erat secretum. Omnia que dicta sunt antiquo populo Isrel in multiplici Scriptura sancte legis, que agerent siue in sacrificiis, siue in sacerdotiis, siue in diebus festis, et omnino in quibuslibet rebus, quibus Deum colebant, quecunque illis dicta et precepta sunt, umbre fuerunt futurorum, que implentur in Christo unde dicit Apostolus: Quotquot enim promissiones Dei, in illo etiam , id est, in Christo implete sunt. Ex his dictis intelligere possumus, cuius uice secretam dicat sacerdos. Agnus paschalis latebat in Christo, qui immolandus erat. Hoc erat secretum apostolis, erat secretum ceteris fidelibus qui cum eo erant: erat secretum populo Iudeorum  usque ad diem cene, quo ipse apertius manifestare dignatus est passionem suam. Usque ad illum diem protenditur secreta sacerdotis. Moraliter in presenti officio altare nostrum prefiguratur ab altari holocausti, quo immolabantur uictime pro peccato, pro regno, pro sanctuario, pro Iuda, pro uotis, pro spontaneis. Has oblationes quotidie habemus in nostra Ecclesia: easdem per manus sacerdotis offerimus. Altare nostrum designat in presenti generalem uitam iustorum, qui carnem suam crucifigere quitidie cum uitiis et concupiscentiis, atque in hostiam uiuentem Deo offerre solent: si altare quod prefiguratur ab altari holocausti, significat generalem uitam iustorum, oblationes que in eo offeruntur, eorum cogitationes et bona opera designant.  Redeamus ad initium presentis officii. Salutat episcopus populum, deprecando ut Dominus sit cum illo. Populus e contra orat pro sacerdote, ut simul cum suo spiritu sit Dominus cum eis. Hec salutatio introitum demonstrat ad aliud officium. Postea dicit, Oremus, admonetque ut unusquisque offerentium sese ad suam conscientiam introducat. Si quis habet ad immolandum, immolet, id est, si quis conscius est proprii uitii, roget ut mucrone inuisibili feriatur; si quis habet uoluntarium sacrificium, siue spontaneum, siue pro quacunque re sit, precetur antequam de manu eius exeat, ut acceptabile sit Domino, nec despiciatur, sicut despectum est Cain, quia non recte offerebat . Interim ponitur sindon in altare. Sindone quam solemus corporale nominare, admonetur  omnis: scilicet populus et ministri altaris, necnon et sacerdos, ut sicut illud linteum castigatum est ab omni naturali uiriditate et humore, ita sit mens offerentium ab omni carnali cupiditate, et sicut illud nitet suo splendore, ita intentio offerentium simplicitate niteat coram Deo. Dein transit sacerdos ad suscipiendas oblationes: interim cantores cantant more antiquorum, ut iam pretulimus, siue turbarum, que cantabant Christo uenienti Hierusalem. Populus dat oblationes suas, id est, panem et uinum secundum ordinem Melchisedech. Panis quem offert et uinum exprimunt omnia desideria pia intrinsecus latentia, siue sint pro immolatione, seu pro hostia uiua. Quod foris agitur, signum est illius quod intrinsecus  latet. Unde Augustinus in libro decimo de Ciuitate Dei, c. 19: Qui autem putant hec uisibilia sacrificia diis aliis congruere: illi uero tanquam inuisibili inuisibilia, maiora maiori, meliorique meliora, qualia sunt pure mentis et bone uoluntatis officia, profecto nesciunt hec ita esse signa illorum, sicut uerba sonantia signa sunt rerum. Quocirca sicut orantes atque laudantes ad eum dirigimus sacrifi cantes uoces cui res ipsas in corde quas significamus, offerimus: ita sacrificantes non alteri uisi ile sacrificium offerendum esse nouerimus, quam illi, cuius in cordibus nostris inuisibile sacrificium nos ipsi esse debemus. + Susceptis oblationibus, reuertitur ad altare, disponente diacono oblatas super altare, more primorum septem diaconorum. Lauat  sacerdos manus suas more priorum sacerdotum, ut exterse sint a tactu communium manuum, atque terreno pane. Que lauatio manus, munditiam cordis signat perlacrymas et compunctiones, sicut Beda in libro III, cap. 14, de tabernaculo et uasis eius refert. Recte, inquit, pro altari [prope altare] holocausti labrum ponitur, in quo abluti sacerdotes, ingrediantur tabernaculum, et thymiama Domino incendant. Duobus namque modis lacrymarum et compunctionum status distinguitur. Et post pauca: Neque enim quisquam de plebe ibi lauari, sed ipse pontifex iussus est, et filii eius, uidelicet sacerdotes gradus inferioris, quia magnorum uirorum, sicut perfectior uita, sic et compunctio solet esse sublimior. Et iterum: Quod si in persona Aaron ipsum magnum  pontificem Dominum saluatorem accipere uolumus, constat etiam cum huius aqua labri prius, quam ad altare oblaturus intraret, esse lotum: Quia, priusquam thymiama sui sacrosancti corporis propter salutem nostram in altari crucis incenderet, pro nostri amore etiam lacrymas fudit, quod in resurrectione Lazari celeberrime innotuit. Cantantibus adhuc cantoribus, uadit sacerdos ad altare, et orat: Quod ceteros premonuit facere, agit. Orat pro suis propriis delictis remissionem, ut dignus sit accedere ad altare, et ad tactum oblatarum, ne fiat illi quod factum est Bethsamitibus, qui temere uiderunt arcam Domini, de quo scribitur in libro Samuelis: Percussit autem de uiris Bethsamitibus, eo quod uidissent arcam Domini, et percussit de populo septuaginta uiros, et quinquaginta  millia plebis . Deinde suscipit oblationes sacerdotum et diaconorum, quibus licitum est accedere ad altare. Accipit etiam ab archidiacono duas: unam pro se, et alteram pro diacono. Ex thuribulo quod superimponit post orationem, demonstrat per quem ei propitiari possit Deus: uidelicet per Dominum nostrum Iesum Christum, cuius corpus designat thuribulum, de quo scriptum est in Exodo, ut offerant in ea thymiama Domino, ne forte moriantur . Unde Beda memoratus. Mors etenim timenda est anime spiritalis et eterna, si qui ad ministerium altaris electus, thymiama orationum Deo reddere negligit. Diaconus aquam miscet uino. Cur hoc faciat, Cypriamus   monstrat ad Quirinum, de sacramento Dominici calicis, dicens: Quando autem in calice uino aqua miscetur, Christo populus adunatur, et credentium plebs ei, in quem credidit copulatur et iungitur. Que copulatio et coniunctio aque et uini sic miscetur in calice Domini, ut commistio illa ab inuicem non possit separari. Unde Ecclesiam, id est, plebem in Ecclesia constitutam, fideliter et firmiter in eo quod credidit perseuerantem, nulla res separare poterit a Christo, quo minus hereat semper et maneat indiuidua dilectio. Sic autem in sanctificando calice Domini offerri aqua sola non potest, quomodo et uinum solum non potest. Nam si uinum tantum quis offerat, sanguis Christi incipit esse sine nobis, si uero aqua sit sola, plebs incipit esse sine Christo. Quando autem  utrumque miscetur, et adunatione confusa sibi inuicem copulatur tunc sacramentum spiritale et celeste perficitur.

Si uero calix Domini non est aqua sola, aut uinum solum, nisi utrumque sibi misceatur: quomodo nec corpus Domini potest esse farina sola aut aqua sola nisi utrumque adunatum fuerit et copulatum, et panis unius compage solidatum. Quo et ipso sacramento populus noster ostenditur adunatus, ut quemadmodum grana multa in unum collecta et commolita et commista panem unum faciunt: sic in Christo, qui est panis celestis unum scimus esse corpus, cui coniunctus sit noster numerus et adunatus. Omnis populus intrans ecclesiam, debet sacrificium Deo offerre: At cantores, qui sunt genere Leuitarum, propter  instantem necessitatem cantandi, non habent licentiam huc illucque discurrendi, ut singuli offerant cum ceteris. Statutum est eis, ut penitus non sint extorres a sacrificio, custodire aquam et hanc unam offerre pro ceteris. Populus offert uinum, cantores aquam. Sicut uinum et aqua unum fiunt in calice, sic populus et cantores in corpore Christi. Cantores more leuitarum antiquorum, qui omnia necessaria tabernaculi prouidebant, querant aquam ad fontem, et seruent eam coopertam usque ad tempus sacrificii, et tunc mundam eam offerant. Postea ponit calicem in altari diaconus, et sudarium suum in dextro cornu altaris: Est habile ad hoc, ut quidquid accesserit sordidi, illo tergatur, et sacerdotis mundissimum maneat. Si per incuriam sacerdotis ante horam  sacrificii alique macule inheserunt uariarum tentationum, has suo sudario detergat. Hora sacrificii ita uigilet, ut nulle possint inherere, quantum humana fragilitas sinit, quin illico repellantur in ostio suggestionis, ac quieta mente pro peccatis aliorum intercedat. Unde Cyprianus in sermone 6 de oratione Dominica: Quando autem stamus ad orationem, dilectissimi, uigilare et incumbere ad preces toto corde debemus. Cogitatio omnis carnalis et secularis abscedat, nec quidquam tunc animus, quam id solum cogitet quod precatur. Ideo et sacerdos ante orationem prefatione premissa, parat fratrum mentes, dicendo, Sursum corda: ut dum respondet plebs, Habemus ad Dominum, admoneatur, nichil aliud se  quam Deum cogitare debere. Claudatur contra aduersarium pectus, et soli Deo pateat, nec ad se hostem Dei tempore orationis adire patiatur. Obrepit enim frequenter, et penetrat, et subtiliter fallens, preces nostras a Deo auocat, ut aliud habeamus in corde, et aliud in uoce, quando intentione sincera Deum debeat non uocis sonus, sed animus et sensus orare: que autem segnitia est: alienari et capi ineptis cogitationibus et profanis, cum Deum deprecaris? quasi sit aliud, quod magis debeas cogitare quam id quod cum Deo loqueris. Quomodo te a Deo audiri postulas, cum te ipse non audias? uis esse Deum tui memorem, cum rogas, quando tu ipse tui memor non sis? Hoc est de eo hoste in totum non cauere, hoc est, quando oras Deum, maiestatem Dei  orationis negligentia offendere, hoc est uigilare oculis, et corde dormire cum debeat Christianus, et cum dormit oculis, corde uigilare sicut scriptum est ex persona Ecclesie loquentis in Cantico canticorum: Ego dormio, et cor meum uigilat . Quapropter sollicite et caute Apostolus admonet dicens: Instantes orationi, uigilantes in ea  docens scilicet, et ostendens eos impetrare quod postulant de eo posse, quos Deus uideat in oratione uigilare. Orantes autem, non in fructuosis et nudis precibus ad Deum ueniant. Inefficax petitio est, cum precatur Deum sterilis oratio. Nam cum omnis arbor non faciens fructum, excidatur, et in ignem mittatur : utique et sermo non habens fructum promereri Deum non potest, quia nulla operatione  fecundus est. Et idcirco Scriptura diuina instruit, dicens: Bona est oratio cum ieiunio et eleemosyna : Quo facto, reuertitur ad populum sacerdos, et precatur ut orent pro illo, quatenus dignus sit uniuerse plebis oblationem offerre Domino. Presentes adorationes prelibate sunt in Paralipomenon ubi orat turba cantantibus leuitis. Post holocaustum nempe incuruatus est rex, et omnis populus . Audiui dicere, quod plebs eadem hora tres uersiculos cantet pro sacerdote: Mittat tibi Dominus auxilium de sancto , et duos sequentes.



CAPUT XX De secreta.

Sequitur secreta. Secreta ideo nominatur, quia secreto  dicitur. In hac primo nominatur hostia siue sacrificium, oblatio, in hac precatur sacerdos per eamdem hostiam purgari usquequaque. Sacerdotis solius est soli Deo offerre sacrificium, ac ideo quia Deo cogitationibus loquimur, non est necessaria uox reboans, sed uerba, ad hoc tantum, ut eisdem admoncatur sacerdos quid cogitare debeat. In sequenti namque oratione clamat ad populum, ut quod ipse iam habet, habeat et ille, hoc est, sursum cor, ac deinde, ut gratias agat Deo pro serenitate mentis. Igitur hoc necessario extollitur uoce. Quod omnibus licet simul agere, id est gratias referre Deo, hoc acclamatur: Quod ad solum sacerdotem pertinet, id est, immolatio panis et uini, secreto agitur. Quantum enim  uictima prestabat in ueteri Testamento ad Domini sacrificium, postquam ducta erat ad ostium tabernaculi , tantum prestat sacrificium in prima positione aitaris. Non potest iam mutari neque in melius neque in deterius.



CAPUT XXI. De hymno ante passionem Domini, siue preparatione.

Hymnus ideo dicitur, quia refertus est gratiarum actione, et laudibus angelorum; preparatio, quia parat fratrum mentes ad honestatem decentem conuentui sanctorum angelorum, qui solent adesse consecrationi corporis Christi, et ad ipsam reuerentiam tante consecrationis. Ac ideo excelsa uoce cantatur. Officium hoc inchoatur a salutatione que dicitur ante  Sursum corda, et finitur in hymno, Sanctus, sanctus, sanctus, presens officium tempus illud nobis ad memoriam reducit quando Christus in cena ascendit in cenaculum magnum stratum, et ibi multa locutus est cum discipulis , et hymnum retulit Deo patri, quem Ioannes commemorat, usque dum exiret in montem Oliueti. Ibi gratias egit Deo, ibi hymnum cantauit, in quo precatus est Patrem, ut seruaret discipulos suos a malo, dicendo: Non rogo ut tollas eos de mundo, sed ut serues eos a malo . Et ut sancti permaneant, subiunxit: Sanctifica eos in ueritate. Et iterum: Et pro eis sanctifico meipsum, ut sint et ipsi sanctificati in ueritate: Et ut in celum transeant dicit in sequentibus: Pater, quos dedisti mihi uolo ut ubi ego sum et illi sint mecum,  ut uideant claritatem meam, quam dedisti mihi: iuxta hunc sensum, altare est mensa Domini, in qua conuiuabatur cum discipulis suis: Corporale, linteum quo erat ipse precinctus: sudarium labor de Iuda proditore. Hunc ordinem sequitur sacerdos: Cum suis auditoribus ascendit in cenaculum quando dicit, Sursum corda: Auditores respondent: Habemus ad Dominum. Quod precatus est pro se in prefatione, ut cor suum esset alienum a uinculis mundanis, hoc nunc monet auditores suos, ut pro tanto dono gratias agant Deo: Auditores confirmant dignum et iustum ita esse, et cetera, usque per Christum Dominum nostrum. Per quem reconciliati sumus Deo, per illum nostras gratiarum actiones offerimus: et  quia non solum ea renouata sunt per Christum: que sunt in terra, sed etiam que in celis, recolit celestium laudes. Quia enim de sacrificio agitur, restat ut et gratiarum actiones, quas sacerdos offert pro sacrificio eius accipiamus: et ministeria angelorum que recoluntur in presenti hymno, pro eorum sacrificio. Illud intendendum est in omnibus officiis immolationis, tali nomine censendum esse uisibile altare, quale est cor offerentium. Tempore quo hymnus ante passionem celebratur, altare nostrum aptatur altare thymiamatum, quod significat specialem quorumdam perfectorum uitam, eorum scilicet, qui maiori mentis perfectione, exstinctis prorsus ac sopitis illecebris omnibus carnis, sola Domino orationum uota offerunt, nichil quidem de carne quod se impugnet,  nichil de conscientia peccati, unde conturbentur ac paueant, habentes: sed dulcium profusione lacrymarum optantes uenire et parere ante faciem Domini.

Oblatio que superposita est in priore officio, Deo deputata est, ac per hoc sanctificata, id est, a terrenis separata, et celestibus deputata: In ista obseruatur usquedum ex ea fiat corpus Domini, hac postea assumatur in celum. Intimatum est hanc preparationem que celebratur in altari thymiamatis, sacrificium angelorum ad memoriam nobis reducere, ac ideo quod dicit sacerdos, Quam laudant angeli, angelorum sacrificium est. In angelis archangelos intelligimus. Dominationum sacrificium, adhortatio, in quibus principatus intelligimus. Sicut dominationes  subiecta sibi habent angelorum agmina, quibus mira potentia preeminet, sic et principatus spiritus bonorum angelorum, quibus ad explenda diuina ministeria principantur Qui dominantur, principantur. Potestatum tremor, celorumque uirtutumque ac beatorum seraphin agminum societas sancta. Celos pro thronis positos intelligimus, quia celum sedes Dei dicitur; hisque coniungimus cherubin, super que dicitur Deus sedere, sicut psalmus, Qui sedes, inquit, super cherubin, appare . His nouem ordinibus prelibatis, ordo decimus conditionis humane adnexus est, ex cuius uoce dicit sacerdos, Cum quibus et nostras uoces ut admitti iubeas deprecamur. Hymnus sequens, qui additus est primeuo hymno a Sixto papa additus est,  ut in gestis pontificalibus legitur. Ita enim scriptum est: Hic constituit ut intra actionem sacerdotis incipiens populus hymnum decantaret: Sanctus, sanctus, sanctus, Dominus Deus Sabaoth. Idem hymnus horum duorum ordinum uoces continet: Ordo angelorum dicit, Sanctus, sanctus, sanctus, Dominus Deus Sabaoth, pleni sunt celi et terra gloria tua; ordo hominum dicit; Hosanna in excelsis, benedictus qui uenit in nomine Domini. Quam partem hymni cantauit turba die Palmarum precedens Dominum Ierusalem. Iam diximus de altari, quid significet, dicendum est de sudario. Sudarium iacens in altari significat laborem quem habent angeli in ministerio humano, siue perfecti uiri, qui non cessant orare  pro nostra fragilitate. Corporale uero intentionem non fictam. Stant interim episcopi siue sacerdotes seu diaconi post pontificem, subdiaconi uero in facie eius. Ibi illud adimpletur quod in memorato cenaculo dicit Dominus discipulis suis secundum Lucam: Reges gentium dominantur eorum, et qui potestatem habent super eos, benefici uocantur: uos autem non sic; sed qui maior est in uobis, fiat sicut iunior: et qui precessor est, sicut ministrator. Nam quis maior est, qui recumbit an qui ministrat? Nonne qui recumbit: Ego autem in medio uestri sum, tanquam qui ministrat . Multos discipulos Christi doctrina habebat, de quibus erant illi centum uiginti qui die Pentecostes simul inuenti sunt in una domo. De ipsis erat Ioseph ab Arimathia, discipulus Iesu  occultus propter metum Iudeorum : et ipse baiulator aque, qui suscepit eum in cenaculo suo, cui Dominus mandauit, Dicit tibi magister . Hi denique siue essent corporali positione in cenaculo, quando Dominus cenauit, seu non forent, tamen eius obsequio non deerant, sicut is non defuit qui strauit cenaculum magnum. Hos credimus designari per subdiaconos, qui in facie stant, sicut stetit ille siue per presentiam suam, seu per ministerium, cuius erat cenaculum: siue mulieres que perseuerarunt in passione Domini, de quibus Gregorius de Moralibus scribit : Sed cum ad crucis horam uentum est, eius discipulos grauis ex persecutione Iudeorum timor inuasit, fugerunt singuli, mulieres astiterunt. Quasi ergo  consumpta carne os Domini pelli sue adhesit , quia fortitudo, passionis tempore fugientibus discipulis, iuxta se mulieres inuenit. Stetit equidem aliquandiu Petrus, sed post territus negauit. Stetit etiam Ioannes, cui ipso crucis tempore dictum est, Ecce mater tua ; sed perseuerare minime potuit, quia de ipso quoque scriptum est, quod adolescens quidam sequebatur illum amictus sindone super nudo, et tenuerunt eum; at ille reiecta sindone, nudus profugit ab eis . Quo etsi postea ut uerba sui Redemptoris audiret, ad horam crucis rediit, prius tamen territus fugit. Mulieres autem non solum non timuisse neque fugisse, sed etiam usque ad sepulcrum stetisse memorantur. Dicit ergo, Pelli mee, consumptis carnibus, adhesit  os meum , hoc est, Hi qui mee fortitudini propinquius inherere debuerunt, passionis mee tempore timore consumpti sunt, et eas quas ad exteriora ministeria posui, in passione mea sine formidine inherere mihi fideliter inueni.



CAPUT XXII. De hymno, Sanctus, sanctus, sanctus.

Post hymnum inchoatum, Sanctus, sanctus, sanctus, inclinant se, et qui retro stant et qui in facie, uenerando scilicet maiestatem diuinam et incarnationem Domini, que introducta sunt per cantum angelorum et turbarum. Angelorum concentus, dicendo, Sanctus, sanctus, sanctus, Dominus Deus Sabaoth, maiestatem diuinam introducit: turbarum  uero, Domini incarnationem, dicendo: Benedictus qui uenit in nomine Domini, Hosanna in excelsis.



CAPUT XXIII. De Te igitur.

Perseuerant retro stantes inclinati usque dum finiatur omnis presens oratio, id est, usque dum dicatur post orationem Dominicam, Sed libera nos a malo. Quod enim sequitur, usque, Per omnia secula seculorum, expositio est nouissime petitionis Dominice orationis. Illi enim sunt quibus Dominus dixit: uos autem estis qui permansistis mecum in tentationibus meis, et ego dispono uobis, sicut disposuit mihi Pater meus regnum . Unde Beda in tractatu super Lucam? Non inchoationi patientie,  sed perseuerantie celestis regni gloria donatur, quia nimirum perseuerantia, que alio nomine constantia uocatur, robur quoddam et fortitudo mentis, cunctarumque, ut ita dixerim, est columna uirtutum, que cum bene recta et firma consistit, nichil est certius, nichil tutius bonis moribus +. Ipsi stant inclinati, donec liberentur a malo. Hi enim sunt apostoli qui magna tribulatione erant oppressi; antequam audirent Domini resurrectionem, non se audebant erigere ut confiterentur se esse Christi discipulos. Hi quamuis in passione non forent presentes, tamen perseuerant post Christi resurrectionem in tentationibus. Non enim surgunt ante lucem, de qua Psalmista dicit: uanum est uobis ante lucem surgere , id est, uanum est gloriari antequam  resurgatis a mortuis. At qui in facie stant, signant discipulos occultos propter metum Iudeorum, siue mulieres, que Christi poterant in facie persistere. Sua inclinatione subdiaconi mestitiam eorum signant de quibus dicit idem qui supra in eodem. Non autem ideo solus mulierum planctus eum sequebatur, quia non innumerus etiam uirorum presentium cetus de eius erat passione mestissimus, sed quia femineus quasi contemptibilior sexus liberius poterat, presentibus sacerdotibus, et principibus, et magistratibus, quid contra eos senserit, ostentare, qui poterant non dolere, quando eum quem nimio amore dilexerunt et nouerunt innocentem, ab impiis comprehendi, ligari, duci ante eos, spui in faciem, flagellari, crucifigi uiderunt? Quid  significet eorum erectio ante finitam orationem, si Dominus dederit, congruis in locis monstrabitur; nunc de Te igitur, dicendum est. Ab initio orationis usque locum ubi dicitur, Et in electorum tuorum iubeas grege numerari per Christum Dominum nostrum, celebratur sacrificium electorum qui non habent in carne quod eis repugnet, neque in conscientia quod conturbet. Sicut enim duo altaria erant in tabernaculo Moysis, siue in templo Salomonis, unum thymiamatis, alterum holocausti, ita sunt duo sacrificia sancte Ecclesie: unum est in quo omnes carnales motus sopiti sunt, de quo commemorauimus, et nunc iterum commemorandum est; alterum est in quo necesse est quotidie carnales motus mactare, de quo in posterioribus dicendum  est. In promptu altare thymiamatis est ex utroque officio, capitis scilicet et corporis, usque ad locum de quo superius titulatum est. Nunc uero reddendum est cur oratio presens et prefatio secrete dicantur ex sermone Cypriani de Dominica oratione : Sit, inquit, orantibus sermo et precatio cum disciplina, quietem continens et pudorem. Cogitemus nos sub conspectu Dei stare, placendum es diuinis oculis et habitu corporis, et modo uocis. Nam ut impudentis est clamoribus strepere, ita contra congruit uerecundo modestis precibus orare. Denique magisterio suo Dominus secreto nos orare precepit, in abditis et semotis locis, in cubilibus ipsis . Quod magis conuenit fidei, ut sciamus  Dominum ubique esse presentem, audire omnes et uidere, et maiestatis sue plenitudine in abdita quoque et occulta penetrare, sicut scriptum est: Ego Deus appropinquans, et non Deus de longe; si absconditus fuerit homo in absconditis, ego ergo non uidebo eum. Nonne celum et terram ego impleo ? Et iterum: In omni loco oculi Domini contemplantur bonos et malos . Et quando in unum cum fratribus conuenimus, et sacrificia diuina cum Dei sacerdote celebramus, uerecundie et discipline memores esse debemus, non passim uentilare preces nostras inconditis uocibus, nec petitionem commendandam modesto Deo tumultuosa loquacitate iactare, quia Deus non uocis, sed cordis auditor est; nec admonendus est clamoribus, qui cogitationes  hominum uidet, probante Domino et dicente: Quid cogitatis nequam in cordibus uestris?  et alio loco: Et scient omnes Ecclesie quia ego sum scrutator renum et cordis . Quod Anna in primo Regum libro, Ecclesie typum portans, custodit et seruat, que Deum non clamosa petitione, sed tacite et modeste intra ipsas pectoris latebras precabatur, et loquebatur prece occulta, sed manifesta fide. Loquebatur non uoce, sed corde, quia sic Dominum sciebat audire, et impetrauit efficaciter quod petiit, quia fideliter postulauit. Declarat Scriptura diuina que dicit: Loquebatur in corde suo, et labia eius mouebantur, et uox eius non audiebatur, et exaudiuit eam Dominus . Item legimus in Psalmis, Dicite in cordibus uestris, et in  cubilibus uestris compungimini . Per Ieremiam quoque hec eadem Spiritus sanctus suggerit, et docet, dicens: In sensu autem tibi debet adorari Dominus . Adorans autem, fratres dilectissimi, nec illud ignoret quemadmodum in templo cum Phariseo publicanus orauerit , non alleuatis in celum impudenter oculis, nec manibus insolenter erectis, sed pectus suum pulsans, et peccata intus inclusa contestans, diuine misericordie implorabat auxilium: et cum sibi Phariseus placeret, sanctificari hic magis meruit qui sic rogauit; qui spem salutis non in fiducia innocentie sue posuit, cum innocens nemo sit, sed peccata confessus, humiliter rogauit, et exaudiuit orantem, qui humilibus ignoscit. Quia audiuimus ex Cypriano  modum orationis, audiamus ex Te igitur, orationes. Primo uice Christi sacerdos tres orationes exercet, sicut Dominus fecit postquam exiuit in montem Oliueti ante traditionem suam, id est, pro uniuersali Ecclesia, et pro fratribus specialibus, et pro choro sacerdotum. Prima oratio Christi est: Mi Pater, si possibile est, transeat a me calix iste: uerumtamen non sicut ego uolo, sed sicut tu . Transferri a se calicem postulat, non quidem timore patiendi, sed misericordia prioris populi, ne ab illo bibat calicem propinatum. Unde et signanter non dixit, Transfer a me calicem, sed, calicem istum, hoc est populi Iudeorum. Secunda oratio Christi est: Pater mi, si non potest hic calix transire nisi bibam  illum, fiat uoluntas tua . Quod ita Hieronymus: Secundo orat ut si Niniue aliter saluari non potest, nisi aruerit cucurbita, fiat uoluntas Patris. Tertio orauit Christus eumdem sermonem, ut ex memorato Hieronymo discimus, qui dicit, apostolorum timorem sequenti penitentia magistrum impetrasse corrigendum; intelligimus eum pro suo corpore, id est apostolis, nunc orasse. Eodem numero, id est, ternario, sacerdos uoce electorum complet orationem suam. Sacrificium est electorum ad Deum Patrem, per Christum Dominum nostrum. Hec dona, hec munera, hec sancta sacrificia illibata. Dona et munera unum sunt, iuxta quod Daniel respondit Balthasari, quando ei promisit purpuram et torquem auream. Munera, inquit,  tua sint tibi, et dona domus tue alteri da . Hoc unum bis reperitur, quia due res offeruntur Deo, id est, panis et uinum. Que utreque non congruenter possunt plurali numero appellari. Etenim in pane est aqua et farina, in uino aqua et uinum. Idipsum tertio repetitur: Hec sancta sacrificia illibata. Singulari repetitione duo superiora recapitulantur, quoniam in uno corpore Christi hec sacramenta continentur. Sed quoniam potius requirit Deus sacrificium cordis, quam hoc quod extrinsecus ministratur, in corde sacerdotis uolumus interpretari dona, et munera, et sacrificia illibata. Unde dicit Augustinus lib. X de Ciuitate Dei, cap. 3. Dona eius in nobis, nos quoque ipsos uouemus et reddimus ei. Beneficiorum eius solemnitatibus, festis et  diebus statutis dicamus, sacramusque memoriam, ne uolumine temporum ingrata subrepat obliuio, ei sacrificamus hostiam humilitatis et laudis in ara cordis igne feruidam caritatis. Iuxta eumdem Augustinum, si quis uult dona offerre Deo, seipsum, offerat; si quis munera, sepius memoretur beneficiorum eius; si quis sacrificia illibata, humilitatemque, laudem et caritatem offerat. Dicit idem in libro memorato, capite quinto: Sacrificium ergo uisibile, inuisibilis sacrificii sacramentum, id est, sacrum signum est. Et in sequentibus in eodem, capite decimo nono: Quocirca, sicut orantes atque laudantes ad eum dirigimus sacrificantes uoces, cuius res ipsas in corde quas significamus, offerimus, ita sacrificantes, non alteri uisibile sacrificium  offerendum esse nouerimus, quam illi cuius in cordibus nostris inuisibile sacrificium nosipsi esse debemus. Quia, Domino miserante, sacrificium uerum inuenimus, sequentia Te igitur, prosequamur. Sequitur: In primis que tibi offerimus pro Ecclesia tua sancta catholica, et reliqua. Memoratum sacrificium pro tribus offertur, id est, pro Ecclesia sancta uniuersali, pro specialibus fratribus, quorum eleemosynas suscepimus aut munus, aut quorum sponsores sumus facti, uel quorum presentiam intuemur in officio misse nostre, quorum tamen sacrificium est laus; pro nobis ipsis sacerdotibus, qui communicamus sancte Marie et apostolis in uno Domino. ut in omnibus protectione Domini muniamur. Et  iterum: Tria sunt sacrificia iuxta Prophetam, que requirit Deus a nobis, scilicet facere iudicium et iustitiam, et diligere misericordiam, et paratum esse ire cum Domino Deo . Facit iudicium, qui se ei uouet et reddit, cuius totus est, et omne quod in eo esse potest ex his que sunt. Idem facit quando indicat primo orandum esse pro pace Ecclesie uniuersalis. Dein diligit misericordiam, qui ex preteritis beneficiis gratias agendo, futura sibi acquirit. Ipse sibi multam misericordiam acquirit, qui Deum ad potiora prouocat. Idem facit misericordiam circa fratres, quando specialiter pro eis deprecatur Dominum. uult paratus esse ut eat cum Domino Deo, qui se dicit consortio unius Domini communicare cum Maria et choro apostolorum. Isti  uadunt quocunque ierit Dominus . Ut non exorbitet mortalis a recto tramite, propter periculum presentis uite, rogat ut in omnibus protectione Domini muniatur. In hac oratione designat sindon, quantum ad caput pertinet, humilitatem Christi, quam assumpsit ex terreno habitu, in qua orauit Deum Patrem. Sudarium uero quod iacet in cornu altaris, laborem suum, quem sustinuit in oratione, sicut Lucas dicit: Et factus est in agonia, et prolixius orabat, et factus est sudor eius sicut gutte sanguinis decurrentis in terram . His ita prelibatis, dicit pium cor: Hanc igitur oblationem seruitutis nostre quesumus, Domine, ut placide accipias. In hac oratione deprecatur Deus ut dignetur uota electorum suorum suscipere, atque ideo ei presentantur  per pronomen demonstratiuum, dicendo, Hanc igitur oblationem, cui postea additum est a sancto Gregorio, Diesque nostros in tua pace disponas, etc. Ostendit nullum securum esse posse in presenti seculo, de sua stabilitate quamuis esse perfectus uideatur, ac ideo necesse forte ut semper deprecentur in pace disponi suos dies in presenti seculo, et in futuro eripi ab eterna damnatione, et in electorum grege numerari. De corporali et sudario dictum est, quantum ad corpus pertinet. Christus postquam orauit pro membris suis, dixit discipulis suis: Surgite, eamus, ecce appropinquabit qui me traditurus est . Explanatio Hieronymi: Non nos inueniant quasi timentes et retractantes, ultro pergamus ad mortem,  ut confidentiam et gaudium passuri uideant. Presentat pium cor electorum suorum, oblationem suam Domino presentat, et pius Dominus seipsum his per quos immolandus erat Deo Patri. In hac oratione significat sindon subsistens humilitatem maximam in qua non solum dignatus est orare pro suis, sed etiam tradi in manus impiorum; sudarium uero, laborem quem sustinuit ex traditore.



CAPUT XXIu. De institutione Dominica in conficiendo corpus et sanguinem.

Immolato priore sacrificio perfectorum, quod constat orationibus, et est coniunctum sacrificio Angelorum, descenditur ad uniuersale sacrificium, immolationem  scilicet Christi, quod celebratur ante, Nobis quoque peccatoribus. Etenim Christus pro peccatoribus descendit ad immolandum, dicente Paulo ad Timotheum: Fidelis sermo et omni acceptione dignus, quia Christus iehsu uenit in hunc mundum peccatores saluos facere . Ipse est per quem omne sacrificium Deo offertur, quia in eo condita sunt omnia que in celis sunt et que in terris. Ipse cum sit Dominus omnium, uoluit hostia fieri pro peccatoribus, qui non poterant Deo sacrificium offerre, ut sua immolatione reconciliarentur Deo, quatenus et ipsi non forent infructuosi, sed possent offerre sacrificium. Quoniam una hostia Christus oblatus est pro iustis et iniustis , idem sacrificium permanet in altari quod ante positum est.  Unde modo dicit sacerdos: Quam oblationem tu Deus in omnibus quesumus, benedictam, ascriptam, ratam, rationabilem, acceptabilem facere digneris. Quod sic exponendum arbitror, saluo magistrorum intellectu: Quam oblationem, que sic oblata est ut ista, id est, ea deuotione, in omnibus, hoc est, tota cogitatione, tota uita, toto intellectu; benedictam, sicut hec benedicta est, sacerdote dicente, Ut accepta habeas et benedicas; ascriptam tibi, ut hec de qua dictum est: Quesumus, Domine, ut placatus accipias; latam, id est fidelem, sicut hec que tibi porrecta est per Christum Dominum nostrum: Tu Deus, quesumus, rationabilem, acceptabilemque facere digneris, quatenus hec nobis fiat corpus et sanguis Domini nostri Iesu Christi. Quo ordine id perficiendum  sit, ex Domini institutione addiscitur: accipit sacerdos panem manibus suis exemplo Christi, de quo dictum est: Accepit panem in sanctas ac uenerabiles manus suas, et reliqua; similiter et calicem, dicente Cypriano ad Cecilium de sacramento Dominici calicis : Inuenimus non obseruari a nobis quod mandatum est, nisi eadem que Dominus fecit nos quoque faciamus, et calicem pari ratione miscentes, a diuino magisterio non recedamus. Quamuis hoc ille de commixtione uini et aque conclusisset, tamen de tota institutione Dominica intelligere possumus adimplendum, in quo suum mandatum est et apostolorum obseruatio. Ceterum, de crucibus quas solemus diuerso modo facere super panem et uinum, non est quid dicam  cur tali et in tali loco figantur, uel quare plures in aliquo, uel pauciores in aliquo. Si Dominus quando benedixit panem fecisset crucis signaculum, ipsi norunt qui presentes fuerunt, presertim cum nondum erat erectum uexillum sancte crucis; ac modo scimus quia necessaria est, dicente Augustino in expositione Euangelii Ioannis, homilia 64: Quid, inquit, quod omnes nouerunt, signum Christi, nisi crucifixi Christi? Quod signum nisi adhibeatur siue frontibus credentium, siue ipsi aque, ex qua regenerantur siue oleo quo chrismate unguntur, siue sacrificio, quo aluntur, nichil horum rite perficitur +. uidetur mihi, si semel fuerit facta crux super panem et uinum, posse sufficere, quia Dominus semel crucifixus  est. Non ab re est si bis figatur, quia pro duobus populis fixus est Christus. At si figi necesse est in loco ubi dicitur: Accipiens panem, seorsum necesse est figuretur super panem, et seorsum super uinum, secundum modum quo Christus usus est in acceptione panis et calicis. In eo pane commendauit Christus corpus suum, et in calice sanguinem suum, atque subiunxit: Hec quotiescunque feceritis, in mei memoriam facietis. Hic concrepant uerba Dominice mense cum toto officio misse. Canitur hic, Accipiens panem, et reliqua, quod actitatur a sacerdote, quando suscipit oblatam in secreta misse aut quando hic eam eleuat. Gratias agit in Hymno, uere dignum et iustum est: benedicit in presenti loco, frangit circa communionem. Hic credimus naturam  simplicem panis et uini mixti uerti in naturam rationabilem, scilicet corporis et sanguinis Christi. Sindon iacens in altari signat linteum quo erat Dominus precinctus, et sudarium, laborem quem assumpsit in lauatione pedum , siue quem sustinuit pro labore Iude; altare, mensam Domini.



CAPUT XXu. De ascensione Christi in crucem.

In sacramento panis et uini, necnon etiam in memoria mea, passio Christi in promptu est. Dixit ipse: Hec quotiescunque feceritis, in mei memoriam facietis , id est, quotiescunque hunc panem et calicem benedixeritis, recordamini mee natiuitatis secundum humanitatem passionis  et resurrectionis. Quare subdit sacerdos ex uoce sua et plebis: Unde et memores, Domine, nos tui serui; sed et plebs tua eiusdem Christi Filii tui Domini nostri tam beate passionis, necnon et ab inferis resurrectionis, sed et in celos gloriose ascensionis, offerimus preclare maiestati tue de tuis donis ac datis hostiam puram, hostiam sanctam, hostiam immaculatam. Sicut in superioribus Christi corpus est uinum in sacramento panis et uini, atque in memoria mea, ita in presenti ascendit in crucem. Cordis sacrificio intendit Deus. Unde Cyprianus in sermone de oratione Dominica : Neque enim in sacrificiis, que Abel et Cain primi obtulerunt , munera eorum Deus respexit, sed corda intuebatur, ut ille placeret in munere  qui placebat in corde. + De donis Dei ac datis hostiam puram, hostiam sanctam, hostiam immaculatam, offerimus, quando, caritate accensi, hostiam offerimus de corde puro, et conscientia bona, et fide non ficta . De qua hostia in promptu dicat, institutio sacramenti subdendo manifestat, Panem sanctum uite eterne, calicem salutis perpetue. Panis uite eterne, et calix salutis perpetue Christus est, uel, sicut superius dixi, hostia pura est panis, hostia sancta, calix hostia immaculata, utrumque simul, quia unum corpus efficiunt. De donis ac datis ita possumus dicere: Dona sunt in re eterna, data in opere temporali. Et quoniam a nobis peccatoribus uult Deus offerri sibi sua ipsa  dona, obnixe precandum est ut dignetur super ea respicere. Unde subditur: Supra que propitio ac sereno uultu respicere digneris, et accepta habere, sicuti accepta habere dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium et immaculatam hostiam. Rogat sacerdos Deum Patrem ut sicut illo tempore respicere dignatus est super munera Abel et sacrificium patriarche, necnon et Melchisedech, ita super presentia uota, que initium acceperunt ab immolatione Christi. Dein precatur ut suscipiantur, dicendo: Supplices te rogamus, omnipotens Deus, iube hec preferri per manus sancti angeli tui in sublime altare tuum, in conspectum diuine maiestatis tue, ut quotquot  ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur per Christum Dominum nostrum. Precatur sacerdos ut presens oblatio ita sit accepta in conspectu diuine maiestatis, quatenus sumpturi eam, simul fiant celestes et gratia Dei repleti. Mira et magna fides sancte Ecclesie, que suis oculis uidet quod mortalibus deest: uidet quid credere debeat, quamuis nondum uideat quod in specie est. Credit sacrificium presens per angelorum manus deferri ante conspectum Domini, et sentit mandendum esse ab humano ore. Credit namque corpus et sanguinem Domini esse, ac hoc morsu celesti benedictione impleri animas sumentium. Nempe Christus orauit in cruce, incipiens a  psalmo, Deus, Deus meus, usque ad uersum, In manus tuas commendo spiritum meum. Postea inclinato capite, emisit spiritum. Sacerdos inclinat se, et hoc quod uice Christi immolatum est, Deo Patri commendat. Sancita est passio Christi pro nobis usque ad istum locum ab eo loco ubi dicitur, Unde et memores. Altare presens altare est crucis. In isto nos peccatores, qui ex gentibus uenimus, reconciliati sumus Deo ad offerenda ei sacrificia. Sindon in isto humilitatem illam signat qua humiliatus est Patri usque ad mortem. Non abhorret a uero, si humilitas designetur per sindonem. Augustinus scribit in psalmo nonagesimo secundo: Qui enim humilis tunc fuit, quando linteo precinctus est, et lauit pedes discipulorum. Sudarium uero, laborem  passionis. Inclinatio subdiaconorum usque modo mestitiam demonstrat eorum discipulorum, quibus licitum erat perseuerare in presentia Christi; quando flagellabatur, omnia illa agebantur que de eius passione leguntur, tunc potissimum dolebant qui eius erant sectatores; at postquam emisit spiritum, scientes non iam habere persecutores, unde rabiem suam amplius in Christi corpus expleant, ut ipse dicit in Euangelio Luce, Ne terreamini ab his qui occidunt corpus, et post hec non habent amplius quid faciant , consolantur aliquo modo, et erigunt se, aspicientes in dilectum sibi corpus quousque pendet in cruce, maxime cum uident multa miracula fieri unde conturbari poterant persecutores  et obsequentes solari. In eodem officio lauant diaconi manus, quia omnia opera sordida prioris conuersationis Christi passione mundantur. Quod si nichil aliud uoluisset ordo ministerii nostri significare in lauatione manus, quam ut cautiore cura prius actus suos cogitatusque diaconi discuterent, euentilarent, purgarent, ac sic ad participanda fidei sacramenta procederent, quod unusquisque fidelium debet obseruare, ne manducet et bibat indigne corpus Domini, nullo modo tali in loco manus lauarent, quia aptius possent eas lauare erecti quam inclinati.



CAPUT XXuI. De corpore Domini post emissum spiritum in cruce, et nostra mortificatione in idipsum.

 Christus enim pregustauit mortem, ut nos commoreremur peccatis. Christus mortuus est peccato semel, ut nos moreremur uitiis. Dicit Paulus: Qui autem sunt Christi, carnem suam crucifixerunt cum uitiis et concupiscentiis . Hec crucifixio precipue agitur per penitentiam. Plures sunt qui per angustum foramen transeunt ad stabilitatem continentie, ac ideo, quantum ad moralem sensum pertinet, recte presens sacrificium sacrificium penitentie dicitur. Et bene ante sacrificium penitentium celebratur passio Christi, ut magis infirmos prouocet ad salubrem potionem. Unde dicit Ioannes Chrysostomus in sermone quarto ad Hebreos: Sicut enim medicus non habens necessitatem ex cibis qui egroto preparantur gustare, sed ille consolans, primus ex illius cibo  degustat, ut persuadeat egroto promptius illos cibos accipere; sic etiam Dominus, quoniam homines mortem timebant, persuadens eis ut fiducialiter ad mortem accederent, et ipse gustauit mortem, nullam habens necessitatem. Ex uerbis beati Ioannis ostensum est ideo coniunctim prolatam esse passionem Christi et nostram confessionem peccatorum, ut non timeremus dura pati pro peccatis nostris, Christus iam emisit spiritum, exiuit ab eius latere sanguis et aqua. Sine his sacramentis nemo intrat in uitam eternam. De his sacramentis dicit Augustinus in sermone 65 super Ioannem: Ille sanguis in remissionem fusus est peccatorum; aqua illa salutare temperat poculum, hec et lauacrum prestat et potum. Et post pauca: Hic secundus Adam  inclinato capite in cruce dormiuit, ut inde formaretur ei coniux, quod e latere dormientis defluxit. Coniux ista centurionem illum signat de quo narratur in Euangelio: uidens autem centurio quod factum erat, glorificauit Deum, dicens: uere hic homo iustus erat . Nisi futurum esset ut sacramento sanguinis et aque inficeretur gentilitas, non illico se centurio mutaret ad tantam compunctionem, ut aperte clamaret ex intimo cordis affectu, uere hic homo iustus erat. Hanc mutationem designat sacerdos per mutationem uocis, quando exaltat uocem suam, dicendo, Nobis quoque peccatoribus. Dicit de eo Beda in tractatu super Lucam: Notanda distantia gentis et gentis. Et gentiles quippe  moriente Christo, Deum timentes, aperta confessionis uoce glorificant: Iudei percutientes solum pectora, domum redeunt. Percussura pectoris penitentie est et luctus indicium. Interim stabant autem omnes noti eius a longe, et mulieres que secute erant a Galilea hec uidentes. Hoc est quod ipse Dominus in psalmo, explicata sue passionis serie, Patri queritur, dicens: Elongasti a me amicum, et proximum, et notos meos a miseria . Hos amicos et proximos ad memoriam ducunt subdiaconi erecti, et intuentes in presbyteri opus. His ita intuentibus uenit uir nomine Ioseph qui erat decurio, uir bonus et iustus: hic non consenserat consilio et actibus eorum, ab Arimathia ciuitate Iudee, quia exspectabat et ipse regnum Dei: hic accessit ad Pilatum,  et petiit corpus Iesu, et depositum inuoluit in sindone, et posuit eum in monumento exciso, in quo nondum quisquam positus fuerat . Qui quamuis ex numero foret occultorum discipulorum, tamen in promptu omnes transcendit, scilicet et discipulos et apostolos. Discipulis tantummodo a longe stantibus et intuentibus, apostolis latentibus in abditis, Ioseph mercatus est sindonem, ut depositum corpus Iesu inuolueret. Quante dignitatis foret iste Ioseph in tractatu Bede legitur super Lucam, ita dicendo: Magne quidem iste Ioseph dignitatis apud seculum, sed maioris apud Deum meriti fuisse laudatur: ut per iustitiam meritorum sepeliendo corpori Dominico dignus foret, et per nobilitatem potentie secularis idem corpus  accipere posset. Non enim quilibet ignotus ad presidem accedere et crucifixi corpus poterat impetrare. Hunc Ioseph ad memoriam ducit archidiaconus, qui leuat calicem de altari, et inuoluit sudario, scilicet ab aure calicis usque ad aurem. Sicut ille diaconus primatum tenet inter ceteros diaconos, qui leuat calicem cum sacerdote, ita iste Ioseph tenuit inter ceteros discipulos, qui meruit corpus Domini de cruce deponere, et sepelire in monumento suo. Idem deputatur retro stare cum discipulis quoniam timore Iudeorum occultus erat. Sacerdos qui eleuat oblatam, presentat Nicodemum, de quo narrat Ioannes dicens: uenit autem et Nicodemus, qui uenerat ad Iesum nocte primum, ferens mixturam  myrrhe et ales quasi libras centum. Acceperunt ergo corpus Iesu, et ligauerunt eum linteis cum aromatibus, sicut mos Iudeis est sepelire . Sacerdos facit de oblata duas cruces iuxta calicem, ut doceat eum depositum esse de cruce, qui pro duobus populis crucifixus est. Christi depositionem de cruce monstrat eleuatio sacerdotis et diaconi. Sudarium super caput Iesu notum est fuisse, narrante eodem Ioanne quod uiderit Petrus linteamina posita et sudarium quod fuerat super caput Iesu. Oblata et calix Dominicum corpus signant. Quando Christus dixit: Hic est calix sanguinis mei , suum sanguinem signauit, qui sanguis sicut uinum est intra calicem, ita erat intra corpus. Hoc peracto quid agerent, quos presentant  subdiaconi, Beda in memorato libro narrat: Supra legimus, inquiens, quia stabant omnes noti eius a longe, et mulieres que secute erant eum: his ergo notis Iesu post depositum eius cadauer ad sua remeantibus, sole mulieres, que arctius amabant, funus subsecute quomodo poneretur inspicere cupiebant. + Hec oratio, Nobis quoque peccatoribus, tendit usque, Per omnia secula seculorum. Usque ad istum locum, quantum pertinet ad exsequias sepulture Christi. Altare crucem presentat quantum ad nostram mortificationem, altare holocausti. Sindon et sudarium sunt que supramemoraui. Moraliter: uoce penitentium qui confitentur peccata sua, eleuat sacerdos uocem, quasi quodam stimulo punctus nimii timoris. Talis compunctio uocatur et uere dicitur  sacrificium spiritus contribulati. uox eleuata sacerdotis in sacrificio penitentium signat clamorem debere magnum esse in corde penitentis. Unde Augustinus in tractatu super Ioannem, sermone 66: Quare fremuit, inquit, iehsu, et turbauit seipsum , nisi quia fides hominis sibi immerito displicentis fremere quodammodo debet in accusatione malorum operum, ut uiolentie penitendi cedat consuetudo peccandi? Et iterum in eodem: Et cum hec dixisset, exclamauit uoce magna, fremuit, lacrymauit. uoce magna clamauit. Quam difficile surgit quem moles male consuetudinis premit! sed tamen surgit, occulta gratia intus uiuificatus, surgit post uocem magnam. Sat est de eleuatione uocis, dicendum est de sacrificio. Sacrificium penitentium est  spiritus contribulatus et cor contritum. Penitentia sepeliuntur peccata nostra. Altare penitentium est altare holocausti. Altare holocausti signat cor eorum quibus necesse est carnales motus consumere feruore Spiritus sancti. Sindon est ipsa castigatio carnis per ieiunia et uigilias, et ceteras uirtutes, quibus de genuina carnali delectatione, quasi de humore natiuo, perducitur affectus hominis ceu quoddam linum ad candorem, ut fiat de eo corporale, in quo possit Dominum recipere. Ille in munda sindone inuoluit Iesum, qui pura eum mente susceperit. Sudarium est ipsa intentio qua festinat omnes uenientes motus tentationum pristinarum tergere, antequam oculos saucient. Postquam uox penitentium prolata est, inpetratio succedit, ut partem sibi societatis  concedat Dominus cum sanctis suis. Quibus denominatis, sequitur: Intra quorum nos consortium quesumus admitte, tu qui es largitor uenie, non estimator meriti. In complexione prioris officii, quod fungebatur tantummodo orationibus, ibi memoratur communio sanctorum, quorum pene conuersatio est equalis; in isto, quia longe distamus ab eorum conuersatione, uenia precamur introduci. Per Christum Dominum nostrum. Per quem hec omnia semper, Domine, bona, scilicet que retro memorata sunt, creas, ut sint; sanctificas, tibi ea deputando; uiuificas, ut uiua sint; benedicis, ut utilia sint nobis, et prestas ad fruendum, per ipsum eumdemque uidelicet per quem superius memorata concedis. Et cum  ipso, qui tecum semper uiuit; et in ipso, in quo restaurata sunt omnia. Est tibi Deo Patri in unitate Spiritus sancti omnis honor et gloria per omnia secula seculorum. Hoc ipsum uolendo tibi omni nisu monstrare, tota fide me ita tenere, eleuo presentia munera ad te, ego indignus sacerdos, et diaconus uice prepositorum et auditorum, quia tibi ab omni Ecclesia tua, omnia bona deputantur. Subdiaconi qui stant usque modo in facie sacrificii, et nunc recedunt, ministeria feminarum ad memoriam nobis ducunt, que recesserunt de monumento, sepulto Domino. Non enim ita recesserunt a sepulcro, ut abessent ministerio Domini, sed sabbato siluerunt; quo transacto, parauerunt aromata, ut ungerent corpus eius. Eo modo presentes subdiaconi recedunt a  presentia sacrificii, ut sabbato quidem, hoc est, quandiu septem petitiones Dominice orationis dicuntur, sint in silentio et inclinati, sicut erant apostoli illo tempore et sancte mulieres. Qui postea satagunt cum patenis ad requirendum corpus Domini circa altare, ut mulieres quesierunt Domini corpus circa sepulcrum. Moraliter, possumus subdiaconos nos peccatores intelligere, qui faciem, id est, conscientiam peccatorum nostrorum, sacerdoti ostendimus, ut nostram confessionem offerat Deo: quo peracto, non illico saltum facimus in locum magistrorum, sed post diutinam humiliationem, feruore crescente Spiritus sancti, dilatantur corda nostra, quasi patena ad suscipienda sacramenta Ecclesie.



CAPUT XXuII.  De presentatione patene.

Dixit libellus Romanus, quem iam memorauimus: »Quando inchoatur canon, uenit acolythus sub humero habens sindonem in collo ligatam, tenens patenam ante pectus in parte dextera usque medium canonem. Tunc subdiaconus sequens suscipit eam super planetam et uenit ante altare, exspectans quando eam suscipiat subdiaconus regionarius: finito uero canone, subdiaconus regionarius stat cum patena post archidiaconum; quando dixerit, Et ab omni perturbatione securi, uertit se archidiaconus, et osculatam patenam, dat eam tenendam secundo diacono.« Ordo talis est: Subdiaconus sequens non est ausus ostia altaris relinquere secundum canones Laodicensis concilii, qui dicunt, capitulo  quadragesimo tertio, quod non oporteat subdiaconus saltem paululum ianuas deserere, et orationibus uacare: ac ideo acolythus educit patenam de exedris quando dicitur, sursum corda. Mea humilitas dicit quod sibi uidetur rationi congruere, relinquens magistrorum arbitrio, quid potissimum tenendum sit. uidetur mihi ut ea hora presentanda sit patena, qua circa sepulturam Domini satagebant discipuli uel mulieres.

Postquam enim iuit ad mensam, studuerunt circa mysteria passionis. Sequens uero subdiaconus medio canone, id est, cum dicitur, Te igitur, suscipit illam ab acolytho, et stat ad altare cum patena usque dum suscipiatur a subdiacono regionario, suscipitur  enim cum dicitur, Per omnia secula seculorum. Regionarius suscipit illam finito canone, id est, ubi dicitur, Per omnia secula seculorum; et tenet illam usque ad susceptionem diaconi. Potest etiam intelligi simpliciter recessio subdiaconi de facie pontificis, accessio ad patenam. Ubi notandum quod acolythus inuolutam tenet linteo patenam, subdiaconus nudam. Unde liquido apparet, quod consecrata uasa a consecratis clericis merito debeant tantummodo attingi. Hoc denique Esdras sacerdos expressit, quando reuersus est de Babylone, et uasa sancta sanctis commendauit, dicens: Separaui de principibus sacerdotum duodecim . Et paulo post, Appendique eis argentum et aurum et uasa consecrata domus Dei nostri . Et iterum: Et  dixit, uos sancti Domini, et uasa sancta, et argentum et aurum, quod sponte oblatum est Domino Deo patrum nostrorum, uigilate et custodite . Unde in concilio Carthaginensi, capite 25, scribitur: Aurelius episcopus dixit: Addimus, fratres karissimi, preterea, cum de quorumdam clericorum, quamuis lectorum, erga uxores proprias incontinentia referretur, placuit quod in diuersis conciliis firmatum est: Subdiaconi qui sacra mysteria contrectant, et diaconi, et presbyteri, sed et episcopi, secundum propria statuta, etiam ab uxoribus se contineant. Necnon et Sixtus papa natione Romanus ex patre Pastore, constituit ut ministeria sacrata non tangerentur nisi a ministris. uerum et in hoc culpauit Daniel Balthasar regem, quia in consecratis uasis  bibebat, sicut scriptum est: Tu quoque Balthasar filius eius non humiliasti cor tuum cum scires hec omnia, sed aduersus dominatorem celi eleuatus es, et uasa domus eius allata sunt coram te. Tu et optimates tui, et uxores tue, et concubine tue uinum bibistis in eis . Patena dicitur eo quod pateat, corda ampla caritate significat; sicut alabastrum in quo portauit unguentum Maria ad ungendum Dominum, significauit cor eius, in quo erat fides sine impostura, ita et patena potest corda sanctarum feminarum designare, que patebant latitudine caritatis in obsequio Christi. Nam et ipse inerant, ut pretuli, non minima exsecutione in ministerio discipulatus Christi, de quibus dicit Mattheus euangelista.: Erant autem ibi mulieres multe a longe,  que secute erant Iesum a Galilea, ministrantes ei inter quas erat Maria Magdalene, et Maria Iacobi, et Ioseph mater, et mater filiorum Zebedei. Tamen ipse non susceperunt corpus Domini de cruce, sed Ioseph; sicut nec subdiaconi, sed diaconi suscipiunt calicem de altari.



CAPUT XXuIII. De officio quod memorat requiem Domini in sepulcro.

Subdiaconus regionarius accipit patenam finito canone, quia letitiam Dominice resurrectionis mulieres primo audierunt. Ille huc illucque discurrebant feruenti studio circa sepulturam Domini. Stant diaconi, stantque subdiaconi inclinati usque dum audiant, Sed libera nos a malo. Ipsa est enim septima  petitio de oratione Dominica. Septenario enim numero uniuersitas designatur. Septima petitione Dominice orationis finis signatur totius tristitie ac perturbationis apostolorum, quam habebant de Domini morte. Sequens oratio, que inchoatur, Libera nos, quesumus, Domine, ab omnibus malis, embolis [embolion] est Dominice orationis; ut per illud ueniatur ad finem consuete conclusionis, Per Dominum nostrum. Quod apertius in sequentibus demonstrabitur, si Dominus dederit. Quid illo tempore, hoc est, quando Christus quieuit in sepulcro, apostoli agerent non legitur aperte; sed ex Ioannis Euangelio metum eorum cognoscimus, qui dicit, Cum esset ergo sero die illa una sabbatorum, et fores essent clause ubi erant discipuli congregati propter  metum Iudeorum . Ex quo discimus tristes fuisse apostolos timore. Ista tristitia demonstratur per diaconorum inclinationem. Discipulorum uero tristitiam cognoscimus ex Domini sermone, qui dicit, secundum Lucam, ad duos qui ibant in die resurrectionis in castellum Emaus: Qui sunt hi sermones quos confertis adinuicem, ambulantes et estis tristes? Ideo et subdiaconi inclinati manent. Secundum modulum lucubrationis mee demonstratum est quid uelit inclinatio diaconorum, excepto quod oratio interna solet demonstrari per habitum corporis. Unde Augustinus in libro ad Paulinum de Cura agenda pro mortuis: Nam et orantes de membris sui corporis faciunt, quod supplicantibus congruit cum genua figunt, cum extendunt manus uel  etiam prosternuntur solo, et si quid aliud faciunt uisibiliter, quamuis eorum inuisibilis uoluntas et cordis intentio Deo nota sit, nec ille indigeat his indiciis, ut animus ei pandatur humanus: sed his magis seipsum excitat homo ad orandum gemendumque humilius atque feruentius. Et nescio quomodo cum hi motus corporis fieri nisi motu animi precedente non possint, eisdem rursus exterius uisibiliter factis, ille interior inuisibilis, qui eos facit, augetur ac per hoc cordis affectus, qui ut fierent ista, precessit, quia facta sunt, crescit. uerum tamen si eo modo quisque teneatur, uel etiam ligetur, ut hec de suis membris facere nequeat, non ideo non orat interior homo, et ante oculos Dei in secretissimo cubili compungitur, sternitur. Celebratio huius officii ita currit, ut  ostendatur quid illo in tempore actum sit circa passionem Domini et sepulturam eius, et quomodo nos ad memoriam reducere debeamus, per obsequium nostrum, quod pro nobis factum est.



CAPUT XXIX. De oratione Dominica.

Dicendum quare Dominica oratio dicatur excelsa uoce, cum cetere secreto dicantur. Dicit Cyprianus in sermone de Oratione Dominica : Ante omnia pacis doctor atque unitatis magister singulatim noluit et priuatim precem fieri. Non ut quis, cum precatur, pro se tantum precetur. Non dicimus, Pater meus, qui es in celis, nec, Panem meum da mihi hodie, nec dimitti sibi tantum unusquisque  debitum postulat, aut ut in tentationem non inducatur, atque a malo liberetur, pro se solo rogat. Publica est nobis et communis oratio, et quando oramus, non pro uno oramus, sed pro toto populo, quia totus populus unum sumus. Deus pacis et concordie magister, qui docuit unitatem, sic orare unum pro omnibus uoluit, quomodo in uno omnes ipse portauit. Hanc orationis legem seruauerunt tres pueri in camino ignis inclusi, consonantes in prece, et spiritu consensionis concordes. Declarat Scripture diuine fides, et cum docet quomodo orauerint, tale dat exemplum quod imitari in precibus debeamus, ut tales esse possimus. Tunc, inquit, illi tres quasi ex uno ore hymnum canebant, et benedicebant Deum . Loquebantur quasi ex uno ore, et  nondum illos Christus docuerat orare: et idcirco orantibus fuit impetrabilis et efficax sermo, quia promerebatur Deum pacifica, simplex et spiritalis oratio. Que oratio sic inchoatur: Oremus preceptis salutaribus moniti et diuina institutione formati, audemus dicere. Precepta salutaria dicimus euangelicam doctrinam; dicimus institutionem, traditionem quam ipse dignatus est tradere in conficiendo sacramento corporis et sanguinis. Unde idem qui supra in sermone de sacramento Domini calicis, Cecilio : Quanquam sciam, frater carissime, episcopos plurimos Dominicis ecclesiis in toto mundo diuina dignatione prepositos, euangelice ueritatis ac Dominice traditionis tenere rationem, nec ab eo quod Christus magister et precepit et  gessit humanam et nouellam institutionem docere, et reliqua. Et iterum in eodem: Ab euangelicis autem preceptis omnino non recedendum esse, et eadem que magister docuit et fecit, discipulos quoque obseruare et facere debere. Ubi Cyprianus dicit, »euangelice ueritatis«, et in posterioribus, »ab euangelicis autem preceptis omnino non recedendum esse,« euangelicam doctrinam monstrat. Ubi dicit, »ac Dominice eruditionis tenere rationem,« et in sequentibus, »eadem que magister docuit et fecit,« Dominicam institutionem. Qua audacia intrandum sit ad orationem Dominicam, demonstratum est, id est, postquam precepta salutaria, id est, euangelica mundauerint cor nostrum, et formauerint diuina instituta,  que dicimus in loco ubi scriptum est, Accipiens panem in sanctas ac uenerabiles manus suas, et reliqua, audemus intrare ad orationem Dominicam. Ubi notandum quod non est presumptuose intrandum ad eum, sed cum reuerentia et sereno corde. In recordatione septime diei, quando Christus quieuit in sepulcro, agitur Dominica oratio, que septem petitiones continet, in quo septimo die laborabant apostoli tristitia ac metu Iudeorum. Et, ni fallor, orabat ut liberarentur a malo, et consecuti sunt quod orabat resurrectione Domini. Orat et nunc sancta Ecclesia quasi in septima die, quando iam quiescentibus animabus sanctorum, instat ieiunando, uigilando, orando, certando in caritate, ne abrumpatur periculis huius mundi a spe celestium  gaudiorum. Quis est qui non deprecetur quandiu hic est in presenti seculo, ut liberetur a malo? Nec hoc negligenter curandum esse, ut ante participationem corporis et sanguinis Domini interueniat oratio, que nos purget a peccatis, ne indigne manducemus et bibamus corpus et sanguinem Domini. Quomodo compleatur oratio Dominica, in septima petitione, idem qui supra ostendit in libro de Oratione Dominica, dicens : Post ista omnia in consummatione orationis uenit clausula, uniuersas petitiones et preces nostras collecta breuitate concludens: in nouissimo enim ponimus: Sed libera nos a malo, comprehendentes aduersa cuncta que contra nos in hoc mundo molitur inimicus, a quibus potest esse firma tutela, si nos Deus liberet, si deprecantibus  atque implorantibus opem suam prestet. Quando autem dicimus, libera nos a malo, nichil remanet quod ultra adhuc debeat postulari, quando semel protectionem Dei aduersus malum petimus, qua impetrata, contra omnia que diabolus in mundum operatur, securi stamus et tuti. Quis enim de seculo metus est cui Deus tutor est? Quid mirum, fratres dilectissimi, si oratio talis est quam Deus docuit, qui magisterio suo omnem precem nostram salutari sermone breuiauit? Hoc iam per Isaiam prophetam fuerat ante predictum cum plenus Spiritu sancto de Dei maiestate ac pietate loqueretur: uerbum consummans, inquit, et breuians in iustitia, quoniam sermonem breuiatum faciet Deus in toto orbe terre . Quando dicit Cyprianus quod illa  una petitione conclusa sit omnis oratio nostra, id est, Sed libera nos a malo, in eo possumus intelligere posse significari per finem orationis finem nostre persecutionis. Sequens oratio expositio est nouissime petitionis. Illa dicit, Sed libera nos a malo, ista dicit a quibus malis, scilicet preteritis, presentibus, et futuris, et ut non sit domus uacans, precatur pax a Deo intercedentibus sanctis. Igitur subditur: Et da pacem in diebus nostris. Nulla pax tutior quam obedire Domini preceptis, declinare a malo, et facere bonum. Inde dicit Propheta: Declina a malo, et fac bonum . Et Apostolus: Odientes malum, adherentes bono . Replicat in sequentibus eamdem orationem. Non se confidit suis meritis hoc ipse impetrare apud Deum.  Quapropter dicit, ut ope misericordie tue adiuti; ac deinde subdit apertius, a quibus malis precetur erui, uidelicet, ut a peccato simus liberi, et quam pacem precetur, subdit iterum, et ab omni perturbatione securi. Quod non potest fieri, nisi studeatur uirtutibus. Ut diximus, nichil aliud continet sequens, nisi ut exponat memoratam petitionem. Possunt tres articuli presentis orationis coaptari tempori triduane sepulture Domini. Ac ideo hoc solum de missa posse intelligi celebrari in Parasceue pro tribus continentibus diebus sepulture.



CAPUT XXX. De presentatione subdiaconorum, ut suscipiant corpus Domini de altari.


Hoc officium ad memoriam ducit euotissimas mulieres, que seipsas presentauerunt in exsequiis sepulture Domini. Presentantibus se sanctis mulieribus ad sepulcrum Domini, inueniunt spiritum rediisse ad corpus, et angelorum uisionem circa sepulcrum, ac annuntiant apostolis que uiderunt. De quo utilem admonitionem dat Beda in tractatu super Lucam: Quomodo, inquit, posito in sepulcro corpore Saluatoris, angeli astitisse leguntur, ita etiam celebrandis eiusdem sanctissimi corporis mysteriis, tempore consecrationis assistere sunt credendi, monente Apostolo, mulieres uelamen habere  propter angelos . Cum timerent autem et declinarent uultum in terram, dixerunt ad illas: Quid queritis uiuentem cum mortuis? Non est hic, surrexit . Nolite, inquiunt, cum mortuis, hoc est, in monumento, qui locus utique est proprie mortuorum, querere eum qui ad uitam iam resurrexit a mortuis. Et nos, exemplo deuotarum Deo feminarum, quoties ecclesiam intramus, mysteriis celestibus appropinquamus, siue propter angelice presentiam uirtutis, seu propter reuerentiam sacre oblationis, cum omni humilitate et timore debemus ingredi. Ad conspectum quidem angelorum uultum declinamus in terram, cum supernorum ciuium, que sunt gaudia eterna, contemplantes, humiliter nos cinerem esse terramque recolimus. Post hec presentat  se subdiaconus cum patena sua ad sepulcrum Domini, quam accepit a subdiacono sequente, qui ad memoriam, ut supra diximus, reducit sanctarum feminarum studiosissimum affectum circa sepulturam Domini. Non est mirandum si sancte femine iungantur in officio diaconis, cum Paulus eas coniungat in ordinatione eis; scribit ad Timotheum post ordinationem diaconi: Mulieres similiter pudicas, et reliqua . In omni admonitione ordinationis, uult eas similes esse diaconis. Qua de causa sint seiuncte a consortio diaconorum, cum Paulus eas coniungat ordinationi illorum, et subdiaconi succedant, de quibus nichil dixit Paulus, norunt qui caste uolunt uiuere. Nam et in choro apostolorum legimus fuisse feminas. Unde Paulus ad  Corinthios, Nunquid non habemus potestatem mulieres circumducendi, sicut et ceteri apostoli, et fratres Domini, et Cephas ? Postquam sacerdos dicit, Pax Domini sit semper uobiscum, ponuntur oblate in patena. Postquam enim Christus sua salutatione letificauit corda discipulorum, uota feminarum completa sunt, percepto gaudio resurrectionis.



CAPUT XXXI. De immissione panis in uinum.

Immissionem panis in uinum cerno apud quosdam uarie actitari, ita ut aliqui primo miltant de sancta in calicem, et postea dicant, Pax Domini; e contra aliqui reseruent immissionem, usque dum pax celebrata sit, et fractio panis. Ac ideo studet  paruitas mea ut uerba libelli Romani de eadem re ponam, et quod a Domino impetrare potero, ut opinor, in indagine memorate rei promam. Dicit libellus memoratus: »Cum dixerit: Pax Domini sit semper uobiscum, mittit in calicem de sancta.« Ut reor, non frustra. Corporalis uita ex sanguine constat et carne. Quandiu hec duo uigent in homine, spiritus adest. In isto officio monstratur, sanguinem fusum pro nostra anima, et carnem mortuam pro nostro corpore redire ad propriam substantiam, atque spiritu uiuificante uegetari hominem nouum, ut ultra non moriatur, qui pro nobis mortuus fuit et resurrexit. Crux que formatur super calicem particula oblate, ipsum nobis corpus ante oculos prescribit quod pro nobis crucifixum est. Ideo tangit  quatuor latera calicis, quia per illud hominum genus quatuor climatum ad unitatem unius corporis accessit, et ad pacem catholice Ecclesie. Talia uerba sacerdos hoc agendo profert: Fiat commixtio corporis et sanguinis Domini accipientibus nobis in uitam eternam. Que uerba precantur ut fiat corpus Domini presens oblatio per resurrectionem, per quam ueneranda et eterna pax data est, non solum in terra, sed etiam in celo. Tunc cessauerunt murmurare operarii uinee hore prime, tertie, et sexte, tunc data est pax quam promiserunt angeli in sanctissima nocte dicentes, Gloria in excelsis Deo, et in terra pax hominibus bone uoluntatis. Eamdem sacerdos nunc ad memoriam reuocat, dicens: Pax Domini sit semper uobiscum. Eamdem populus insequitur  per basia blanda. Aestimo, secundum hunc sensum, quod non erret si quis primo sancta ponat in calicem, et dein dixerit, Pax Domini sit semper uobiscum, saluo magisterio didascalorum. Sequitur in libello memorato: »Sed archidiaconus pacem dat episcopo prior, deinde ceteri per ordinem, et populus. Tunc pontifex rumpit oblatam ex latere dextro, et particulam quam rumpit super altare relinquit, reliquas uero oblationes ponit in patenam, quam tenet diaconus.« Et post pauca: »Tunc acolythi uadunt dextera leuaque per episcopos circa altare: reliqui descendunt ad presbyteros, ut frangant hostias. Patena precedit iuxta sedem, ferentibus eam duobus subdiaconibus regionariis ad diaconos, ut frangant.« Et iterum post aliqua: »Expleta  confractione, diaconus minor, leuata de subdiacono patena, fert ad sedem ut communicet pontifex; qui dum communicauerit de ipsa, quam momorderat, ponit inter manus archidiaconi in calicem.« Si hoc ita agitur in Romana Ecclesia ab illis potest addisci quid significet bis positus panis in calicem. Non enim uacat a mysterio quidquid in eo officio agitur iuxta constitutionem Patrum. Quid nobis uidetur posse significare immissio panis in uinum, et pax populo porrecta per uocem sacerdotis, magistris obtulimus ad dilucidandum.



CAPUT XXXII. De Pacis osculo.

Contentum me oportet esse de pace in eo quod  Innocentius de ea scribit ad Decentium episcopum in Decretalibus primo capitulo , propter auctoritatem tanti uiri: Pacem igitur asseris ante confecta mysteria quosdam populis imperare, uel sibi inuicem sacerdotes tradere, cum post omnia, que aperire non debeo, pax sit necessaria indicenda, per quam constet populum ad omnia que in mysteriis aguntur, atque in ecclesia celebrantur, prebuisse consensum, ac finita esse pacis concludentis signaculo demonstrentur. Interrogatus sum ab aliquibus quare non inuicem porrigant sibi oscula uiri et femine in officio misse? Quibus quamuis tunc non responderem, respondendum nunc fore arbitror. Carnales amplexus, quibus iunguntur sepissime uiri  et femine, uitandi sunt in ecclesie conuentu. Ac ideo sequestrantur uiri et femine in ecclesia, non solum ab osculo carnali, sed etiam situ locali. Ab his personis dantur oscula mutua in ecclesia, qui nullam titillationem libidinose suggestionis cogunt excitare.



CAPUT XXXIII. De Agnus Dei.

Sergius papa constituit ut Agnus Dei cantaretur, sicut scriptum est in Gestis pontificatibus. Hic statuit ut tempore confractionis Dominici corporis Agnus Dei a clero et populo decantetur. Deprecatio est pro populo, qui sumpturus est corpus Domini, ut misericordia innocentis agni, peccata subitanea et irruentia auferantur, scilicet cogitationum uerborumque,  et sicut passione sua totius mundi tulit offensa, ita et nunc Ecclesie, que eum susceptura est per Eucaristiam. Antiphona sequens, id est, uox reciproca, iura fraternitatis ostendit, ut unusquisque alterius utilitati studeat, et prouocare curet ad gaudia resurrectionis. Quem typum gesserunt illi duo qui Dominum cognouerunt in fractione panis, et illico perrexerunt Hierusalem, et inuenerunt congregatos undecim, et eos qui cum ipsis erant dicentes, Quia surrexit Dominus uere, et apparuit Simoni: et ipsi narrabant que erant gesta in uia, et quomodo cognouerunt eum, in fractione panis . Illi namque cantauerunt antiphonam, uicissim narrando de resurrectione Domini.



CAPUT XXXIu.  De Eucaristia.

Eucaristia sumenda est post osculum pacis. Sicut unus panis sumus in Christo, sic et unum cor debemus habere. Ipsa unitas ut teneatur, admonetur per oscula pacis. Unde Beda in tractatu super Lucam: Ne quisquam se Christum agnouisse arbitretur, si eius corporis particeps non est, id est, Ecclesie. Cuius unitatem in sacramento panis commendat Apostolus, dicens: Unus panis, unum corpus multi sumus . Per Eucaristiam Christus in nobis manet, et nos in illo per assumptum hominem. Ipse est Deus pacis, per quem pacata sunt celestia et terrestria. Sunt autem intra sanctam Ecclesiam qui raro communicant, et qui quotidie;  utrisque dat aptum consilium S. Augustinus ad inquisitionem Ianuarii de eadem re : Rectius, inquit, inter eos fortasse quispiam dirimit litem, qui monet ut precipue in Christi pace permaneant.  Faciat autem unusquisque quod secundum fidem suam pie credit esse faciendum. Neuter enim eorum exhorreat corpus et sanguinem Domini, sed saluberrimum sacramentum certatim honorare contendat. Neque enim litigauerunt inter se, aut quisquam eorum se alteri preposuit, Zacheus et ille centurio , cum alter eorum gaudens in domum suam susceperit Dominum, alter dixerit, Non sum dignus ut sub tectum meum intres . Ambo Saluatorem honorificantes diuerso et quasi contrario  modo, ambo peccatis miseri, ambo misericordiam consecuti. Idem exponit Apostoli dictum, Qui enim manducat et bibit indigne, iudicium sibi manducat et bibit . In sequentibus ita: Inde etenim Apostolus indigne dicit acceptum ab eis qui hoc non discernebant a ceteris cibis ueneratione singulariter debita. Continuo quippe, cum dixisset, iudicium sibi manducat et bibit, addidit ut diceret, non diiudicans corpus Domini. Ut a ieiunis suscipiatur, idem dicit in eodem libro: Namque Saluator quo uehementius commendaret mysterii illius altitudinem, ultimum hoc uoluit infigere cordibus et memorie discipulorum a quibus ad passionem digressurus erat. Et ideo non pecepit quo deinceps ordine sumeretur, ut apostolis, per quos ecclesias dispositurus  erat, seruaret hunc locum. Nam si hoc ille monuisset, ut post cibos alios semper acciperetur, credo quod eum morem nemo uariasset +. Ex quo tempore debeat se sanctificare homo ad perceptionem tanti muneris, uetus historia docet. Dicit in Exodo Dominus Moysi: uade ad populum, et sanctifica illos hodie et cras lauentque uestimenta sua, et sint parati ad diem tertium. In die enim tertio descendet Dominus coram omni plebe super montem Sina . Eodem numero Dauid se et omnes pueros suos sanctificatum dixit, ut comedat panes propositionis. Ita scriptum est in libro Samuelis: Dixit Abimelech sacerdos, Non habeo panes laicos ad manum, sed tantum panem sanctum; si mundi sunt pueri, maxime a mulieribus. Et respondit Dauid sacerdoti, et dixit  ei: Et quidem si de mulieribus agitur continuimus nos ab heri et nudiustertius, quando egrediebamur, et fuerunt uasa puerorum sancta: porro uia hec polluta est, sed et ipsa hodie sanctificabitur in uasis. Dedit ergo ei sacerdos sanctificatum panem .



CAPUT XXXu. De parte oblate que remanet in altari.

Triforme est corpus Christi, eorum scilicet qui gustauerunt mortem et morituri sunt. Primum uidelicet, sanctum et immaculatum, quod assumptum est ex Maria uirgine; alterum, quod ambulat in terra; tertium, quod iacet in sepulcris. Per particulam oblate immisse in calicem ostenditur Christi corpus, quod iam resurrexit a mortuis; per  comestam a sacerdote uel a populo, ambulans adhuc super terram, per relictam in altari, iacens in sepulcris. Idem corpus oblatam ducit secum ad sepulcrum, et uocat illam sancta Ecclesia uiaticum morientis, ut ostendatur non eos debere qui in Christo moriuntur deputari mortuos, sed dormientes. Unde et locus sepulcrorum Grece uocatur , id est, dormitorium. Unde et Paulus ad Corinthios: Mulier alligata est legi, quanto tempore uir eius uiuit; quod si dormierit uir eius, liberata est . Remanetque in altari ipsa particula usque ad finem misse, quia usque in finem seculi corpora sanctorum quiescent in sepulcris. Munditiam mentis docet corporale quod remanet in altari post Domini resurrectionem, cui debet unusquisque semper studere  accipiens corpus Domini, sed precipue in fine.



CAPUT XXXuI. De ultima benedictione.

Etenim Dominus ante ascensionem in celos duxit discipulos in Bethaniam, ibique benedixit eos, et ascendit in celum . Hunc morem tenet sacerdos, ut post omnia sacramenta consummata, benedicat populo, atque salutet. Deinde reuertitur ad orientem, ut se commendet Domini ascensioni. Dicitque diaconus: Ite, missa est. Singularis etenim legatio Christus missa est pro nobis ad Patrem, habens indicia sue secum passionis. Primo, ut per hec discipulis fidem sue resurrectionis astruat; deinde, ut Patri pro nobis supplicans, quale genus mortis pro mortalium uita pertulerit,  semper ostendat; tertio, ut sua morte redemptis, quam misericorditer sint adiuti, propositis semper eiusdem mortis innouet indiciis: ideoque misericordias Domini in eternum cantare non cessent: sed dicant qui redempti sunt a Domino, quoniam bonus, quoniam in seculum misericordia eius . Postremo, ut etiam perfidis in iudicio quam iuste damnentur, ostense inter alia flagitia etiam uulnerum, que ab eis suscepit, cicatrices denuntient. De qua legatione dicit Ioannes apostolus: Sed et si quis peccauerit, aduocatum habemus apud patrem Iesum Christum iustum . Ipse Ioannes certe uir iustus erat et magnus, qui de pectore Domini mysteriorum secreta bibebat: Non tamen dixit, aduocatum me habetis apud patrem, sed aduocatum,  inquit, habemus: et habemus dixit, non habetis: maluit se ponere in numero peccatorum, ut haberet aduocatum Christum, quam ponere se pro Christo aduocatum, et inueniri inter damnandos superbos. Nec tamen dicendum, quia episcopi uel prepositi non petant pro populo. Orat enim apostolus pro plebe, orat plebs pro Apostolo, qui dicit: Orantes simul et pro nobis, ut Deus aperiat nobis ostium uerbi . Et pro Petro orabat Ecclesia , cum esset in uinculis Petrus, et exaudita est. Quomodo et Petrus pro Ecclesia, quia omnia pro inuicem membra orant. Caput pro omnibus interpellat, de quo scriptum est: Qui est ad dexteram Dei, qui et interpellat pro nobis .  Unigenito enim filio pro homine interpellare, est apud ceternum patrem seipsum hominem demonstrare, eique pro humana natura rogasse, est eamdem naturam in diuinitatis sue celsitudinem suscepisse. Interpellat igitur pro nobis Dominus, non uoce, sed miseratione. O utinam quando audiuimus a diacono: Ite missa est, mens nostra ad illam patriam tendat, quo caput nostrum precessit, ut ibi simus desiderio, ubi desideratus cunctis gentibus nos exspectat cum suo tropheo, quatenus sic desiderando, aliquando ad eum peruenire possimus, qui ita Patrem supplicat pro nobis: uolo, pater, ut ubi ego sum, ibi sit et minister meus . Solet uulgus indoctum requirere, a quo loco totius officii missa inchetur, ut si forte ad totum non occurrerit,  possit scire quibus officiis se presentare debeat sine retractatione. Nobis uidetur missa uocari ab eo loco, quo incipit sacerdos sacrificium offerre Deo, usque ad ultimam benedictionem, id est, ab Offerenda usque ad, Ite, missa est. A tempore sacrificii Isidorus officium misse deputat, inquiens in libro Etymologiarum: Missa tempore sacrificii est quando catechumeni mittuntur foras clamante leuita: Si quis catechumenus remansit, exeat foras. Et inde missa, quia sacramentis altaris interesse non possunt, qui nondum regenerati noscuntur. Consuetudo nostra tenet, ut catechumenos repellamus ante Euangelium. Non mihi uidetur ex ratione incumbere, cum procul dubio predicatoribus gentium preceptum sit, ut Euangelium eis predicent:  sed sacrificio omnino interesse non possunt, nisi renati, quia neque pro eis rogatur a sacerdote in consecratione corporis Domini, neque confectum illis porrigitur. Sic orat sacerdos pro circumstantibus: Memento, Domine, famulorum famularumque tuarum, et omnium astantium, quorum tibi fides cognita est, et nota deuotio. Nondum renati, infideles uocantur, non fideles. Igitur non possumus animaduertere pro illis constitutam esse orationem in officio confectionis corporis Christi. Quapropter merito eo tempore recedunt, quo sacrificium celebratur.



CAPUT XXXuII. De ulteriore ultima benedictione.

Est ultima benedictio, de qua nunc agimus, quam  potissimum frequentamus tempore quadragesimali, hoc est, post illam ultimam continuatam, in qua spiritalis refectio commendatur, restat hec ulterior, de qua nunc, ut diximus, agitur, in qua milites Christi commendantur pugne contra antiquum hostem. Si omni tempore necesse est paratum esse bellicosum aduersus insidias siue impetus inimicorum: quanto magis in procinctu? Quadragesimali tempore scit aduersarius noster a sancta Ecclesia singulare certamen commissum esse contra se, ac ideo instat fortius ad rapiendum atque prosternendum, si forte aliquem inuenerit negligentem. Sacerdos noster, ut prudens agonotheta et pugnator, quantum in maiore periculo uidet milites fore, tantum  munit eos amplius sua benedictione. Arma nostra contra diabolum, sunt humilitas et cetere uirtutes. uult sacerdos noster, ut nostris armis uestiti simus: propterea iubet per ministrum ut humiliemus capita nostra Deo, et ita tandem infundit super milites protectionem benedictionis sue. Benedictio sacerdotis morem antiquum tenet, ut in nouissimo porrigatur. Iacob patriarcha in nouissimo uite sue benedixit filiis suis. Scriptum est in Genesi: Benedixit singulis benedictionibus propriis, et precepit eis, dicens: Ego congregor ad populum meum: sepelite me cum patribus meis . Et iterum: Finitisque mandatis, quibus filios instituebat, collegit pedes suos super lectum, et obiit . Similiter scriptum est de Moyse in libro  Deuteronomii: Hec benedictio qua benedixit Moyses honio Dei filiis Isrel ante mortem suam . Denique et ipse Dominus Saluator, ut superius pretulimus, ante ascensionem suam in celum, benedixit discipulis suis . Et ut cetera, pretermittam sanctorum patrum exempla, causa compendii breuiter dico: Quando familiarem affatum, habemus cum seruis Dei more religionis nostre, antequam separemur ab illis, in ultimo benedictionem petimus.



CAPUT XXXuIII. De missa in festiuitate sancti Ioannis Baptiste mane prima.

Beatus Ioannes Baptista legitur in Euangelio Luce repletus esse Spiritu sancto ex utero matris .  Quapropter in exordio lucis diei quasi in exordio natiuitatis sacrificium Deo offertur in honore eius ad laudem Creatoris qui illum dignatus est honorare ex utero matris. Ideo autem tres misse celebrantur in festiuitate beati Ioannis, quia tribus insignibus triumphis excellenter refulsit. Ad hoc enim uenit ut uiam Domino prepararet exemplo sue conuersationis. Qui triumphus celebratur in uigilia eius. Per baptismi ministerium claruit insignis: huius ministerii triumphus recolitur in prima missa: Nazareus uero permansit ex utero matris: hoc donum recolitur secunda missa in die.



CAPUT XXXIX. De offerenda, uir erat in terra.

 Interim occurrit mihi repetitio uerborum, que est in uersibus offertorii, uir erat; nolui pretermittere quod sensi de illa, quamuis ordo rerum teneat post scriptionem natiuitatis sancti Ioannis, natiuitatem Christi scribere. In offertorio non est repetitio uerborum, in uersibus est. uerba historici continentur in offertorio: uerba Iob egroti et dolentis continentur in uersibus. Aegrotus cuius anhelitus non est sanus, neque fortis, solet uerba imperfecta sepius repetere. Officii auctor, ut effectanter nobis ad memoriam reduceret egrotantem Iob, repetiuit sepius uerba more egrotantium. In offertorio ut dixi, non sunt uerba repetita, quia historicus scribens historiam, non egrotabat.



CAPUT XL. De aduenta Domini.


In antiquis libris Missalium et Lectionariorum reperitur scriptum, Hebdomada quinta ante Natalem Domini. Totidem enim lectiones habentur in Lectionario, et totidem Euangelia a tempore memorato per dies Dominicos usque ad Natiuitatem Domini. Antiphonarius habet tria officia diurna, et quartum in die Dominico, qui uacat post lectiones duodecim: Nocturna uero quatuor, ut superius dixi, per dies Dominicos. Auctor lectionarii excitat fidem nostram ad recolendum Domini nostri Iesu Christi uenturi in mundum preconium per quinque etates mundi. Auctor Missalis, qui uocatur Gregorialis, et Antiphonarii, nos tangit, ut recolamus natiuitatem Domini  celebratam per tres ordines librorum, scilicet legis, Prophetarum, et Psalmorum, necnon et per quartum, id est, principium Euangelii, in quo narratur Gabriel archangelus missus ad Zacariam, uidelicet nuntius natiuitatis precursoris Domini, uerum etiam et prophetia Zacarie de aduentu Domini, et Gabriel missus ad Mariam uirginem, narrans ei conceptionem Saluatoris nostri et cetera talia usque ad natiuitatem. Nempe et ipsa quarta hebdomada, hoc est, que proxima est ante Natiuitatem Domini, siue in qua celebratur, singularis est, et habet in matutinali officio per quamque feriam antiphonas proprias in Psalmis. Et alio modo: actor Lectionarii docet nos, quam fortis sit Dominus qui uenturus est ad nos, et intraturus domum  nostram, ut in ea habitet, quam solemus sordidare quinque sensibus nostris. Illices forme intrant per oculos: suspicio mala de fratre, per aures: odor libidinosus per nares: per os ingluuies polluit, per tactum crudelitas. In sordibus non uult habitare rex uenturus: nisi ita purgetur hospitium, ut nec saltem puluis talium phantasmatum remaneat non dignabitur hospes uenturus in illud intrare. Ideo scribit auctor quinque lectiones quinque hebdomadarum, ut nos hortetur circumcidere quinque sensus nostros ab omni uitio, et parare mansionem dignam Regi, et Domino, atque uero Prophete. De ipso rege dicit prima lectio: Ecce dies uenient, dicit Dominus, et suscitabo Dauid germen iustum, et regnabit rex, et sapiens erit. Et iterum de Domino:  Et hoc est nomen quod uocabunt eum, Dominus iustus noster. Et iterum in Euangelio de Propheta, Quia hic est uere propheta, qui uenturus est in mundum. Auctor Missalis siue Antiphonarii, eamdem preparationem hortatur nos facere per quatuor hebdomadas. Sicut enim homo internunciis quinque sensibus ad animam bene aut male operatur, ita per quatuor elementa aut ruit ad mala corporalia, aut surgit ad bona. Quapropter, ut dixi, hortatur nos auctor memoratus, ut si usque modo torpuimus negligentia, dehinc surgamus ad mundandam domum nostram ut qui non excitatus est in quinta hebdomada, saltem surgat in quarta. Ipsum enim sonat lectio, que legitur in quarta hebdomada:  Scimus quia hora est iam nos de somno surgere, et reliqua. Non dubito propterea, cantorem in memorata hebdomada cum tuba sua exaltare uocem, Ad te leuaui animam meam, ut excitet eos qui in quinta hebdomada sopore negligentie oppressi sunt. Quomodo domum nostram preparare debeamus, in sequentibus memorata lectio monstrat: Non in comessationibus et ebrietatibus, non in cubilibus et impudicitiis, non in contentione et emulatione, sed induimini Dominum Iesum Christum. Eamdem preparationem inculcat in aures nostras Sacramentarium: Suscipiamus, inquiens, Domine, misericordiam tuam in medio templi tui, ut reparationis nostre uentura solemnia congruis honoribus precedamus. Si quis uoluerit nostra dicta infringere, quasi  non sint quatuor hebdomade plene a memorata Dominica usque in Natiuitatem Domini, uidetur mihi ignarus esse regule sancte Scripture, que a parte totum solet implere. uidi tempore prisco, Gloria in excelsis Deo, pretermitti in diebus Aduentus Domini, et in aliquibus locis dalmaticas. Habet enim et istud aliquid rationis, ad insinuandum tempus ueteris Testamenti. Nulli dubium quin maior gloria sit in Ecclesia Dei tempore Noui Testamenti, quam fore ueteris. Et alio modo: Quidquid enim raro fit, pretiosius fit cum fit. Unde scribitur in libro Samuelis: Puer Samuel ministrabat ante Dominum coram Heli, et sermo Domini erat pretiosus. Ideo dicitur pretiosus, quia illo in tempore erat rarus. Unde Hieronymus ad Euagrium in epistola sua:  Omne quod rarum est, plus appetitur. Pulegium apud Indos pipere pretiosius est. Ac ideo quando intermittitur Gloria in excelsis Deo, siue alia claritas sacri ordinis ad tempus, multo auidius sumitur quando redditur; et clarius inanimis deuotorum resplendet, quando ab eruginosis reparatur. Quasi nouum canticum redditur, Gloria in excelsis Deo, in nocte Natiuitatis Domini, ut eo magis ad memoriam nobis reducatur, tunc primum celebratum esse eumdem cantum Hymnis Angelorum.



CAPUT XLI. De Natiuitate Domini.

Missam, quam celebramus in nocte Natiuitatis Domini, Telesphorus apostolicus constituit. Ita scriptum  est in Gestis episcopalibus: Constituit ut natali Domini noctu misse celebrarentur. Ut opinor, propter recordationem angelorum, qui nocte illa cecinerunt, Gloria in excelsis Deo. In eadem Natiuitate statuit auctor officii Missam celebrari mane secundam. Quod superius pretulimus de natiuitate Ioannis, que habet missam in initio lucis, hoc et in ista retinemus, quamuis multum distet inter seruum et Dominum. Nemo dubitat quod homo Christus iehsu postquam cepit homo esse, semper Deus mansit. Unde dicit Cyrillus Alexandrie episcopus in epistola ad Nestorium episcopum Constantinopolitane urbis: Non enim prius homo communis ex sancta est genitus uirgine, et sic postea uerbum  superuenit in eo: sed ex ipsa uulua unitus, natiuitatem carnalem creditur et dicitur pertulisse.



CAPUT XLII. De consueto tempore misse.

Memoratus papa Telesphorus scripsit, quo tempore primo die liceret missam celebrare. Legitur in Gestis episcopalibus dixisse memoratum papam, ut ante hore tertie cursum nullus presumeret missas celebrare, qua hora Dominus noster ascendit in crucem. Si enim propterea aptum est, iuxta memoratum papam, tempus hore tertie celebrationi misse, quia in eo legitur secundum Marcum crucem Christum ascendisse: et nos possumus conuenienter dicere, aptum esse tempus hore sexte,  quo secundum Mattheum crucem ascendit: sed et tempus hore none, quando emisit spiritum: Hec tria tempora sacrata sunt Christi fixione linguis Iudeorum et ligno. Hi qui ante horam tertiam, siue post horam nonam necessario offerunt sacrificium Deo amore diuino infecti, ut non pretereat dies sine illorum sacrificio, ut reor, non hoc agunt, quasi proterue contra instituta apostolica: sed habent causam seriam, qua excusare probabiliter se possint, ut Dominus, discipulos defendit reprehensos a Iudeis, quando uellebant spicas, quasi hoc facerent quod non licebat in sabbatis, exemplo Dauid, quando necessitate famis, ingressus est legem, ut manducaret panes consecratos. Fames utique in causa fuit, ut probabili excusatione transgrederetur  legem Dauid. Huic rei aliquid simile scribit Innocentius papa, cap. 55. Ergo quod necessitas pro remedio reperit, cessante necessitate, debet utique cessare pariter quod urgebat: quia alius est ordo legitimus, alia usurpatio, quam ad presens fieri tempus impellit. Namque uidi Leonem apostolicum diluculo intrare ad Missam, nescio utrum causa necessitatis intercedente hoc ageret, an sola potestate. Quod legimus in gestis pontificalibus, hoc scripsimus. Fulget enim potestas ratione decorata. Protulit enim Telesphorus memoratus rationem de hora misse, qua de re sponte incumbimus sue auctoritati.



CAPUT XLIII. De .

 Scriptum est in gestis pontificalibus quod Sergius papa preciperet Litanias fieri in die presentationis Domini in templo. Ita enim scriptum est: Ut diebus annuntiationis Domini dormitionis, et natiuitatis sancte Dei genitricis Marie, et sancti Simeonis, quod dicitur Grece, cum litania exeant a sancto Adriano, et ad Sanctam Mariam populus occurrat. De qua festiuitate dicit Beda sacerdos et doctor eximius in libro de Temporibus: Secundum mensem Numa dicauit Februo, id est, Plutoni, qui lustrationum potens credebatur, lustrarique eo mense ciuitatem necesse erat, quo statuit ut iura diis Manibus soluerentur. Sed hanc lustrandi consuetudinem bene mutauit Christiana religio,  cum in mense eodem pie sancte Marie plebs uniuersa cum sacerdotibus ac ministris hymnis modulate uocis per ecclesias, perque congrua urbis loca procedit, datosque a pontifice cereos manibus gestat ardentes, et augescente bona consuetudine, idipsum in ceteris quoque eiusdem matris et perpetue uirginis festiuitatibus agere didicit, non utique in lustrationem terrestris imperii quinquennem, sed perennem regni celestis memoriam, quando, iuxta parabolam uirginum prudentum, omnes electi, lucentibus bonorum actuum lampadibus, obuiam sponso ac regi suo uenientes, mox cum eo ad nuptias superne ciuitatis intrabunt.



CAPUT XLIu. De missa pro mortuis.

 Missa pro mortuis in hoc differt a consueta missa, quod sine Gloria et Alleluia et pacis osculo celebratur. Gloria et Alleluia suauitatem et letitiam nostris mentibus inculcant. Quid cogitem ex hoc dicere, uerbis Origenis explicabo. Scribit enim idem in homilia 5 Leuitici libri: Sacrificium uero pro peccato non fit ex oleo. Dicit enim, Non superponit ei oleum cum iam pro peccato est. Quod ergo pro peccato est, nec oleum letitie ei, nec thus suauitatis imponitur +. Nulli dubium quin mors sit uindicta primi peccati, ac ideo sine Gloria et Alleluia celebratur, quasi sine oleo et thure. Notandum est etiam quod officium pro mortuis ad imitationem agitur officiorum que aguntur in morte Domini. Iam pretulimus, quod nouimus, quare in officiis  passionis Domini pacis osculum non debemus; hic nescimus aliud proferre, nisi quod ibi prelibauimus, quoniam ibi non agitur osculum pacis, nec hic agitur. Recordatio mortuorum nuncupatiue agitur ante, Nobis quoque peccatoribus. Ibi finitur memoria mortis Domini, et inchoatur mors nostra, per confessionem peccatorum. Ac ideo merito ibi agitur memoria transeuntium qui in Domino moriuntur. Christus enim precessit eos, nos sequimur. Solemus eorum memorias generaliter celebrare tertia, ac septima, et tricesima die. Unde talem habemus auctoritatem in ueteri Testamento. Scriptum est in libro Numerorum, capitulo quadragesimo septimo: Qui tetigerit cadauer hominis, et propter hoc fuerit immundus, septem dies aspergetur ex hac aqua,  die tertia et septima, et sic mundabitur . In celebratione triginta dierum suffulti sumus Moysis et Aaron celebratione. Ita scriptum est in eodem libro, capitulo primo: Omnis enim multitudo uidens occubuisse Aaron, fleuit super eum triginta diebus per cunctas familias suas . Et iterum de Moyse in Deuteronomio, capitulo trigesimo quarto: Fleueruntque super eum filii Isrel in campestribus Moab triginta diebus . Immundus propter cadauer hominis pollutam animam significat mortuis operibus. Purgatio mortui hominis per sacrificium sacerdotis tertia die et septima congruit nature humane. Constat homo ex anima et corpore. Anima tribus quasi quodammodo columnis  erigitur, ut diligat Deum ex toto corde, et ex tota anima, et ex tota mente. Corpus uero quatuor notissimis elementis subsistit. Peccatum anime que neglexit cultum Dei in cogitatione, in uita et intellectu, humiliter confitendo offerimus Deo tertia die, ut ab his peccatis purgetur. Similiter peccatum quod per corpus gessit, cupimus purgare in quarto die post tertium diem, id est septimo post mortem suam. Duobus modis committitur peccatum, aut faciendo ea que non debuimus facere, aut omittendo ea que debuimus facere. Usque ad septimum diem, in quo numero designatur uniuersitas, omnia peccata que egit, et non debuit agere deflemus, et pro his rogamus, seorsum pro anima, et seorsum pro corpore: deinceps usque ad tricesimum: et pro  his que modo in superioribus memorauimus, et pro illis que debuit facere et non fecit. Triginta enim diebus completur mensis. Per mensem designatur curriculus presentis uite, ut ex statu lune facile dignoscitur. Unde Gregorius in Moralibus Iob, libro octauo: Mensium quippe nomine dierum collectio et summa signatur. Per diem ergo unaqueque actio exprimi potest: per mensem autem actionum finis innuitur. Quando studemus ut opera amicorum nostrorum sint plena coram Deo, triginta diebus pro eis sacrificamus. Non opinor ut aliquis uelit dicere quod non liceat nobis orare quotidie et sacrificare Deo pro mortuis. Sed quod agitur in tertia, et septima, et tricesima die, publice agitur, et generaliter ab omnibus amicis, ac conuenitur simul ad hoc  in precibus missarum, atque eleemosynis et ceteris bonis studiis. Legimus in Historia Anglorum quemdam presbyterum opinatum esse de fratre suo quod mortuus esset in prelio, qui tamen non erat mortuus, sed uulneratus et uinculatus. Mox memoratus presbyter non exspectauit tertium diem, neque septimum, neque trigesimum, sed frequentissime celebrauit pro eo missas. Tempore misse quotidie soluta sunt uincula uulnerati. Scriptum est uolumine memorato, libri quarti capite uicesimo quarto: Cumque uidisset qui emerat eum se uinculis non potuisse cohibere, donauit ei facultatem redeundi, si posset. A tertia autem hora, quando misse fieri solebant, sepissime uincula soluebantur. At ille iureiurando promisit ut rediret, uel pecuniam illi pro  se mittere. Et post pauca: Qui post hec in patriam reuersus, atque ad suum fratrem perueniens, replicauit ex ordine cuncta que sibi aduersa, queue in aduersis solatia prouenissent. Cognouitque reuertente eo, illis maxime temporibus sua fuisse uincula soluta, quibus pro se missarum fuerant celebrata solemnia. Solet uulgus requirere si pro omnibus Christianis licitum sit missam celebrare. Quibus Augustinus respondet in libro Enchiridion : Neque negandum est defunctorum animas pietate suorum uiuentium posse releuari, cum pro illis sacrificium mediatori offertur, uel eleemosyne in ecclesia fiunt: sed eis hec prosunt, qui cum uiuerent, hec sibi ut postea possint prodesse, meruerunt.  Est enim quidam uiuendi modus, nec tam bonus, ut non requirat ista post mortem, nec tam malus, ut ei non prosint ista post mortem. Est uero talis in bono, ut is hec non requirat; et est rursus talis in malo, ut nec his ualeat, cum hec uita transierit, adiuuari. Quocirca hic omne meritum comparatur, quo possit post hanc uitam releuari quispiam uel grauari. Et paulo post: Cum de sacrificio siue altaris, siue quarumcunque eleemosynarum pro baptizatis defunctis omnibus offeruntur, pro ualde bonis, gratiarum actiones sunt; pro non ualde malis, propitiationes sunt; pro ualde malis, etiamsi nulla sint adiumenta mortuorum, qualescunque uiuorum consolationes sunt. Quibus autem prosunt, aut ad hoc prosunt, ut sit plena remissio, aut certe  ut eo tolerabilior fiat ipsa damnatio. Unde iterum ad Paulinum, de cura pro mortuis gerenda, libro secundo: Quamuis non pro quibus fiunt, omnibus prosint, sed eis tantum pro quibus, dum uiuunt, comparatur ut prosint. Sed quia non discernimus  qui sint, oportet ea pro regeneratis omnibus facere, ut nullus eorum pretermittatur ad quos hec beneficia possint et debeant peruenire. Melius enim supererunt ista eis quibus nec obsunt, nec prosunt, quam eis deerunt quibus prosunt. Anniuersaria dies ideo repetitur pro defunctis, quoniam nescimus qualiter eorum causa habeatur in alia uita. Sicut sanctorum anniuersaria dies in eorum honore ad memoriam nobis reducitur super utilitate nostra, ita defunctorum, ad utilitatem illorum, et nostram deuotionem implendam, credendo eos aliquando uenturos ad consortium sanctorum. Alioquin omni tempore bonum est orare pro defunctis, etiamsi dies nesciatur defuncti per obliuionem, seu per ignorantiam, uel pretermittatur propter occupationem  aliquam terrenam: agatur tamen eorum solemnitas iuxta decretum deuotissimarum mentium, credo apud eum apud quem non est uicissitudinis obumbratio acceptam esse quasi anniuersaria sit.



LIBER QUARTUS.



PRAEFATIUNCULA.

 In hoc quarto libello continentur multa ad inuestigandum, et iuxta facultatem quam potui precari a misericordia Domini, scripta de cursibus diurnalibus  et nocturnalibus, siue in festis diebus, seu quotidianis. Quatenus considerato ordine compositionis, et numero psalmorum, et lectionum ac responsoriorum, conuenienti quibusque temporibus, dulcius atque compunctius Deo assistatur in ecclesia, et rogetur atque recordetur tam pro se, qui rogat, quam pro illis quibus necessaria est deprecatio: et recordetur illorum quorum nobis est utilis recordatio. Necnon etiam aliqua recapitulantur de superioribus libellis, que apertius inuenta sunt a mea paruitate post scriptos memoratos libellos.



CAPUT PRIMUM. Ut ea que Dei sunt Deo reddamus: quot horis sol orbem lustrat, totidem repetitionibus nosmetipsos offerimus Deo interdiu noctuque, exceptis uespertinis, completoriisque, et matutinis officiis, de quibus  seorsum dicendum est.

Nos qui censemur nomine Christiano, redempti sumus a seruitute diabolica Christi pretioso sanguine. Ideo non sumus nostri, sed Redemptoris nostri. De quo pretio dicit Apostolus: Empti enim estis pretio magno. Et ideo quid agere debeamus, subiungit: Glorificate et portate Deum in corpore uestro. Glorificamus illum quando ei gratias referimus de sua redemptione, portamusque in corpore nostro quando in anima nostra, que portatur a corpore, inhabitat per dilectionem suam in cogitatu, et uita, et intellectu: Ac ideo sepius per memoriam nostram et suam sanctificationem portando illum in mente secundum suum bene placitum, ei, id est corpori, mens memorata precipit ad obedientiam, per  quam etiam plus placet Redemptori nostro inherere ei, que portatur a corpore. Eidem Redemptori, ut fidelis seruus domino suo, semper debitores sumus seruire, sicut seruitus iustitie et sanctificationi, et ceteris bonis moribus per amorem. De qua seruitute  dicit Zacarias propheta: Ut sine timore de manu inimicorum nostrorum liberati seruiamus illi in iustitia et sanctitate coram ipso omnibus diebus nostris. Concessit nobis idem Dominus noster duo lumina temporum, scilicet, diei et noctis, ut sol nobis luceret per diem, et luna per noctem. Ex his duobus luminibus profectum nostre fruges assumunt, ut ad utilitatem nostram perueniant. Ex luna habent humorem ut crescant, ex sole temperatiuum ardorem ut ad maturitatem perueniant. Possumus hec manifestare ex dictis domini Bede : denique, inquit, cum serenior nox est, et luna pernox, tunc largior ros refertur arua perfundere, et plerique sub ere quiescentes,  quo magis sub lumine fuissent lune, eo plus humoris se capite collegisse senserunt. Et in alio loco de sole: Tempora sunt anni quatuor, quibus sol per diuersa celi spatia discurrendo subiectum temperat orbem, diuina utique procurante sapientia, ut non semper eisdem commoratus in locis feruoris auiditate mundanum depopuletur ornatum: sed paulatim per diuersa commigrans terrenis fructibus nascendis maturandisque temperamenta custodiat. Ex frugibus terre corpus nostrum sustentatur. Corpus anime in obsequio est, ut hic in presenti seculo possit seruire Deo manifestum est. Postquam anima per nimiam afflictionem corporis recesserit ab eo, non ei deputetur labor ad fructum; sed quandiu in corpore est, oportet operari unde  placeat Deo. Non enim solum pro his que nobis ministrantur in presenti seculo, Deo astamus in nostris officiis; sed etiam quia debitores nos esse cognoscimus iugis seruitii eius, ut fidelis seruus qui semper uult in seruitio adesse senioris sui. Et ideo duodecim repetitiones de die facimus per primam, et tertiam, et sextam, et nonam horam, ut per unamquamque repetitionem Deo presente simus in omni hora: similiter in nocte per duodecim psalmos. Et quia pater noster audiuit, In sudore uultus tui uesceris pane tuo, conuertimus nos aliquando ad opera temporalia. Atque ut propter hec necessaria non omittamus seruitutem quam Deo debemus in anima exhibere, statuerunt patres nostri ut tot orationes psalmodiarum fierent, quot hore sunt nobis  date ad laborandum pro sustentatione corporis. Et quia non possumus ita semper operari, nisi quies aliquando subsequatur, sequitur nox, in qua non possumus operari, sed quieti otium damus, ut et pro ipsa quiete Deo seruitium reddamus, cantamus duodecim psalmos pro duodecim horis noctis. Tendimus ad tale seruitium quale primus Adam pater noster exhibuit Deo, antequam peccaret, et quale speramus futurum post hanc uitam, hoc est, ut continui simus in Dei presentia. Non enim necesse est aliquem in hac discretione mussitare propter disparem longitudinem dierum et noctium; etiam calculatores horarum tempora sic diuidunt dierum et noctium, ut luna per noctem luceat siue estiuo seu hiemali tempore duodecim horis. Unde idem  qui supra Beda in libro de Temporibus: uerum longissimis in bruma noctibus, uel item estate breuissimis, quarum alias duodecim horarum spatium longe transcendere, alias nequaquam ad hoc pertingere posse constat, qua ratione lunam duodecim horas lucere credamus, nisi forte putemus non equinoctiales horas intelligendas, sed singulas, quasque noctes pro sua mensura longitudinis aut breuitatis in duodecim particulas, quas horas uocitamus, equa distributione findendas.



CAPUT II. De Prima.

Magnificentissime et gloriosissime atque Christianissime  imperator, quoniam professus est se seruus uester, quamuis minimus omnium, aliqua pingere de operariis qui omni hora uolunt assistere in seruitio Dei, uidetur paruitati mee per Dei donum quod uestrum animum ad se rapit in prosperis et aduersis, ut ab illa hora inchem qua paterfamilias conducit operarios in uineam suam. Sancta Ecclesia procul dubio est uinea patrisfamilias, que ita operatur per operarios in uinea sua, ut sibi fructificet. Nos sumus uinea que colitur per cultores, scilicet prepositos sancte Ecclesie, aut per nosmetipsos. Prepositi ostendunt culturam, nosque simul cum illis exercemus illam. Fodiunt cultores uineam et stercorant, quando corda nostra dura per uerba increpationis scindunt, et fetida peccata nostra infundunt;  fodimus et nos terram circa uitem, ac facimus fossam, quando nostram naturam ad memoriam nobis inducimus, et humiliamur sub potenti manu Dei, aspiciendo nos puluerem et cinerem esse. Insuper etiam quia ipsam naturam corrumpimus peccando, inducimus stercus, ut peccata nostra circa nos sint in presenti seculo, atque in futuro desint, et per duas res, id est, per considerationem nostre nature, et per penitentiam nostrorum peccatorum, crescat noster fructus uberius, fiatque uinum per angustiam torcularis, et exspoliationem carnalium delectationum, quod quasi per quoddam torcular intreat in cellarium eterne domus. uinum quod exprimitur ab uua per pressuram torcularis desiderium nostrum feruens est, quod exuitur a carnali desiderio,  ut dignum sit recondi in promptuario Domini. Fructui uinee multe aduerse fere insidiantur, ut eum furentur et traiiciant in corpus suum. Eis quidem feris possunt comparari Zyphei quodammodo apparitores Saul, qui uoluerunt rapere Dauid, ut traderent eum in manus Saul ad interficiendum. Non enim desunt nobis iidem Zyphei, qui interpretantur florentes: quos intelligimus diaboli membra esse, siue ipsum diabolum, qui potest dici propterea florens, quia prosperitatem caducam suis ostendat. Ipse enim siue per se, siue per membra sua insidiatur nobis, uel aperte persequitur, ut tradat eterne morti. Et fieret, nisi uinea Domini, que nos sumus, haberet sepem circum se atque cultores infra se. Sepes enim custodia Domini est circa electos suos:  Cultores enim, ut prediximus, sunt doctores et prepositi Ecclesie. Illa sepe circumdatus erat Dauid quando Zyphei eum circumdederunt; ac ideo saluatus est, et cecinit psalmum, Deus, in nomine tuo saluum me fac, etc. Quia Domino miserante inchoaturi sumus diurnalia officia ab hora qua paterfamilias uocauit operarios in uineam suam, fas nobis uidetur ut ab eodem tempore ea inchemus, quando illud euangelium legitur quod ordinationem operariorum continet per competentes horas, id est, septuagesima. Sicut enim ouibus que nocte custodiuntur in ouilibus, et post matutinam custodiam exeuntibus de uico ad pascua in latitudinem camporum, necesse est ut illico habeant opilionem qui eas defendat a  lupis irruentibus: ita nobis necesse est, primo diluculo surgentibus ad mandata Domini, ut habeamus pastorem et doctorem qui nos introducat ad eadem mandata et defendat a lupis; de quibus lupis legitur in Euangelio secundum Ioannem, Et lupus rapit et dispergit oues: ac nichilominus a leone, qui rugiens circuit querens quem deuoret. Quomodo lupus rapiat, siue leo deuoret, manifestum est his qui impugnantur a uitiis. Unusquisque enim qui uidet quomodo tentatur a concupiscentia sua abstractus et illectus, cognoscit quem memorate fere per gulam rapiant, quem per luxuriam, quem per curiositatem nefariarum artium, quem per contemplationem spectaculorum turpium et superuacuorum, quem per acquisitionem rerum temporalium, quem per curiositatem  inquisitionis siue detractionis uitiorum proximorum, quem per superbiam, quem per iactantiam. Hec sunt uitia, que subiiciuntur tribus concupiscentiis, quibus totus mundus inuoluitur, dicente Apostolo: Omne quod in mundo est, aut concupiscentia carnis est, aut concupiscentia oculorum, aut superbia uite. Propter suprascriptas feras dicit opilio noster, Deus in adiutorium meum intende, Domine, ad adiuuandum me festina. In officii initio precatur, ut non possint tantum preualere quatenus ab eodem conciliabulo aliquem separent per astutiam suam. Simili modo faciebat Moyses, quando arca eleuabatur ad portandum. Dicebant enim: Surge, Domine, et dissipentur inimici tui, et fugiant qui  oderunt te, a facie tua. Nos enim spiritaliter sumus illa arca. Sicut enim quotidie circumdabatur illa ab inimicis, sic et sancta Ecclesia usque in finem circumdabitur a persecutoribus, siue apertis, siue occultis. Sequitur, post deprecationem nostri opilionis, Gloria sancte Trinitatis, quam deprecamur adesse nostro adiutorio. Recordatur opilio noster sermonis Domini, quem dixit, Sine me nichil potestis facere. De additione, Gloria patri per diuersa loca, Hieronymus scripsit in epistola sua ad Damasum papam. Cur in memorato tempore, id est, Septuagesima, Alleluia, non supponatur glorie sancte Trinitatis, que est per omnia secula seculorum; sed, Laus, tibi, Domine, rex eterne glorie, diximus in libello quem fecimus de Septuagesima, scilicet non  ob aliud, nisi ut humiliore lingua Latina, quam Hebrea, admoneamur nos debere formari ad humiliorem conuersationem in tempore Septuagesime, quam in alio tempore. Postea sequitur psalmus quem Dauid cantauit, quando Zyphei uoluerunt eum rapere et tradere in manu Saul. Quem nobis necesse est cantare diluculo, iuxta quod scriptum est, Iustus cor suum tradet ad uigilandum diluculo, ut uelit nos Deus saluare, quoniam alieni insurgunt super nos qui non proponunt Deum ante conspectum suum, atque ut ex omnibus tribulationibus nos eripiat, et super omnes inimicos nostros despiciat oculus noster, ut Dauid suo in tempore fecit. Postea sequuntur due repetitiones psalmi, Beati immaculati, qui plenus est moribus. Oportet enim, ut quos Deus liberauerit de  uinculis et carcere inimicorum, moribus bonis et piis ei assistant in omni deuotione, sicut ex duobus uersibus duarum repetitionum possumus coniicere. Unus dicit, Utinam dirigantur uie mee ad custodiendas iustificationes tuas; alter ita, Reuela oculos meos, et considerabo mirabilia de lege tua. Iste tres repetitiones sustentant et defendunt arcam Domini usque ad plenam tertiam, id est, per horam primam, et secundam, et tertiam. Deinde sequitur uersus, Exsurge, Domine, adiuua nos, et libera nos propter nomen tuum. Simile quid dicebat Moyses quando arca deponebatur. Sic enim scriptum est in libro Numerorum, capitulo uigesimo sexto; quando autem deponeretur, aiebat: Reuertere, Domine, ad multitudinem filiorum Isrel. Reuersio Dei ad exercitum  Isrel non est aliud quam ut reuerti faciat Isrel toto corde ad se. Deus non habet quo reuertatur, cui totum presens est. Ita enim, Exsurge, Domine, non est aliud intelligendum, quam, Nos fac exsurgere a somno torporis, et fac industrios atque strenuos in opere mandatorum tuorum. Ab ipsa reuersione accepit idem cantus nomen uersus. Eamdem enim reuersionem, de qua admonetur per uersum, exercemus statu corporis nostri. Quando audimus uersum, illico uertimus nos ad orientem. Quare hoc? nisi ut omnis cogitatio que foras exiuit aspiciendo et uidendo hec temporalia, reuertatur infra nos, et dicamus: Domine, da mihi cor ut orem ad te. Postea inchoamus implorare misericordiam Domini per Kyrie  eleison, et, Christe eleison, et iterum Kyrie eleison. Tres articulos aliquo modo diuine maiestatis et Trinitatis celebramus in ecclesia. Primus est ante assumptam humanitatem, quando Trinitas inuocabatur sine copulatione humane nature, ac ideo merito ter dicimus Kyrie eleison siue semel propter unam substantiam. Secundus est post assumptum hominem, quando Christus uidebatur in terra et nichilominus a suis credebatur Deus, et filius Dei, ut Petrus, Tu es, inquit, Christus Filius Dei uiui, et Paulus de eodem Filio: Proprio, inquit, Filio suo non pepercit. Quoniam propter assumptam naturam uocatur Christus, que uncta est spirituali oleo, in medio articulorum dicimus, Christe eleison. Quando semel dicimus ei, Christe eleison, ostendimus eum  solum fuisse inter homines, et neminem habuisse sui similem per omnia; et si tertio, ostendimus nunquam eum fuisse separatum a substantia sancte Trinitatis propter unitatem persone. Tertius articulus est ex eo tempore quo uoluit clarificare illum assumptum hominem plus quam esset quandiu mortalis erat. Unde ipse dicebat ad Patrem: Clarifica me tu, Pater, apud temetipsum claritate quam habui priusquam mundus fieret. Ac ideo simili modo, ut in primo, precamur Dominum ut ignoscat nobis in talibus tentationibus, sine quibus hec uita non potest transigi. De quibus dicitur in Parabolis Salomonis: Septies enim cadit iustus in die, et resurgit, id est, per ignorantiam, per obliuionem, per cogitationem, per sermonem, per subreptionem, per necessitatem,  per fragilitatem carnis. Singulis diebus uel inuiti, uel uolentes, frequenter reatum incurrimus, et tamen resurgit iustus, uidelicet quia iustitie eius non preiudicat lapsus fragilitatis humane. Ac deinde sequitur oratio Dominica, quam cum magna cautela oportet cantare, ut ipsas res in mente teneamus quas uerbis pronuntiamus. Sepissime precedit Kyrie eleison, per quod reconciliatur primo Deus, ut cum sua miseratione et dignatione possimus congruenter illum inuocare Patrem nostrum, et intendere uerbis orationis. Post orationem Dominicam sequitur nostra credulitas, quam sancti apostoli constituerunt de fide sancte Trinitatis, atque dispensatione incarnationis Domini, ac statu nostre Ecclesie. Modus orationis quem pretulimus, ad eos  aspicit qui de leuibus peccatis et quotidianis compunguntur. Sunt enim utrique in nostra Ecclesia, scilicet et qui in bonitate permanserunt, et qui corruerunt peccando, sed festinant quotidie resurgere per penitentiam. Ex persona illorum dicitur: uiuet anima mea, et laudabit te, et iudicia tua adiuuabunt me. Ac si diceret: Si mortua fuerit anima mea pro erratibus meis, at dein uiuet per conuersionem. Et iudicia tua adiuuabunt me. Quia dixisti: Nolo mortem peccatoris, sed magis ut conuertatur et uiuat; et iterum: Gaudeo super uno peccatore penitentiam agente, quam super nonaginta nouem iustis, qui non indigent penitentia, errorem pristinum illius, qui nunc conuersus dicit, uiuet anima mea, et laudabit te, monstrat uersus sequens: Erraui sicut ouis que  periit; require seruum tuum, quia mandata tua non sum oblitus. Ex eadem persona sequitur psalmus, quem Dauid cantauit postquam penitendo conuersus est a malo adulterii et homicidii. Post illum psalmum commendat se totus grex Deo, pastor simul cum ouibus, et dicit: Respice in seruos tuos et in opera tua, et dirige filios eorum. Hoc debemus cum his uerbis tenere in mente, ut filios nostros cogitemus cogitationes que nascuntur ex mente, quatenus illas dirigat Deus secundum suum beneplacitum; et in sequentibus ubi dicit: Et opera manuum nostrarum dirige super nos opera procedentia ex cogitationibus. Ac deinde singularis opilio pro toto grege precatur, dicendo: Dirige, Domine, corda, id est, cogitationes, sensus, scilicet oculos, et aures, et  nares, et sermones nostros, qui per os offeruntur, et opera manuum nostrarum, ut possimus placere in conspectu tuo. Et sic tandem securi properamus ad opera necessaria Supra scripto uersui, Exsurge, Domine, non preponitur lectio, et ideo non sequitur responsorium ut in ceteris officiis. Morem sancte Ecclesie tenet iste cursus, ut primum operari studeat, et postea docere. Hoc exemplum reliquit nobis Christus, de quo dicit Lucas, Que cepit iehsu facere et docere. Psalmi pertinent ad opera, lectio ad doctrinam. Unde, si Dominus dederit, apertius in sequentibus parati sumus dicere. In presenti cursu precamur Dei adiutorium ad opera agenda. Operemur primo, et doceamus postea in cursu tertie  hore. Qua de re, ut opinor, mos inoleuit, ut per monasteria Deo deuota legatur lectio in capitulo, quatenus hi qui diebus ac noctibus occupati sunt in seruitio Domini, non sint sine lectione. Auidi sunt celestis pabuli: non se possunt continere quin omni hora, quantumcunque sit, manducent de cibo Scripturarum.



CAPUT III. De Tertia.

Tres hore diei nobis initiate sunt ad adorandum Deum a Daniele propheta, de quibus ita scriptum est in libro eius: Quod cum Daniel comperisset, id est, constitutam legem, ingressus est in domum suam et fenestris apertis in cenaculo suo contra Hierusalem, tribus temporibus in die flectebat  genua sua. Unde Hieronymus in explanatione eiusdem libri: Tria autem tempora, quibus Deo flectenda sunt genua, tertiam horam, et sextam, et nonam, ecclesiastica traditio intelligit. Denique tertia hora descendit super apostolos Spiritus sanctus. Sexta uolens Petrus comedere, ad orationem ascendit in cenaculum. Nona Petrus et Ioannes pergebant ad templum. His ita perlectis, inuenimus in libro Esdre, qui post Danielem fuit, quater in die populum Dei adorasse Dominum et confessum esse peccata sua. Ita enim scriptum est in memorato libro: Conuenerunt filii Isrel in ieiunio et saccis, et humus super eos, et separatum est semen filiorum Isrel ab omni filio alienigene, et steterunt, et confitebantur peccata sua et iniquitates patrum suorum,  et consurrexerunt ad standum, et legerunt, in uolumine legis Domini Dei sui: quater in die, et quater in nocte confitebantur et adorabant Dominum Deum suum. Unde Beda sic in tractatu memorati libri: Quis enim non miretur tantum populum tam eximiam habuisse curam pietatis, ut quater in die, hoc est primo mane, tertia hora, sexta et nona, quibus orationi siue psalmodie uacandum erat, auditui se legis diuine contraderet, quo innouata in Deum mente, purior ac deuotior ad deprecandam eius misericordiam rediret? Sed et nocte quater excusso torpore somni, ad confitendum peccata sua et postulandum ueniam exsurgeret? Quorum exemplo reor in Ecclesia morem inoleuisse pulcherrimum, ut per singulas diuine psalmodie horas, lectio una de ueteri  siue Nouo Testamento cunctis audientibus ex corde dicatur, et sic apostolicis siue propheticis confirmati uerbis, ad instantiam orationis genuflectant, sed et nocturnis horis cum a laboribus cessatur operum, libere auditui lectionum diuinarum aures accommodentur. Ex inspiratione qua inspiratus est dominus Beda, nouimus nostrum cursum diei siue noctis, habere exordium a libro Esdre. Si enim iuxta eorum morem conuenimus ad rogandum Deum, oportet nos scire, quod habeamus opera murorum edificandorum ecclesie nostre, sicut illi habuerunt urbis Hierusalem, et in circuitu inimicos, sicut illi habuerunt. Murus Ecclesie nostre habet in fundamento Christum, super quod fundamentum stabiliti sunt  apostoli et qui per eos crediderunt, siue credunt, seu credent. Nos sumus hodierna die in structura huius muri, qui semper edificabitur usque in finem mundi. Unusquisque sanctorum qui predestinatus est a Deo ad uitam eternam, lapis est illius muri. Lapis super lapidem ponitur, quando magistri Ecclesie, iuniores assumunt in proprium studium ad docendum, ad corrigendum, et ad stabiliendum in sancta Ecclesia. Habet unusquisque super se lapidem, qui laborem fraternum portat. De ipso edificio dicit Apostolus: Alter alterius onera portate, et sic adimplebitis legem Christi. Grossiores lapides ac politi, seu quadrati, qui ponuntur altrinsecus foris, quorum in medio iacent, lapides minores perfectiores uiri sunt, qui continent infirmiores discipulos  siue fratres in sancta Ecclesia suis monitis atque orationibus. Stabilitas enim muri sine cemento non potest esse. Cementum enim construitur calce et sabulo, atque aqua: Calx enim feruens caritas est, que sibi coniungit sabulum, id est, terrenum opus, de quo dicit apostolus Paulus: Magis autem laboret operando manibus suis quod bonum est, ut habeat unde tribuat necessitatem patienti. Charitas enim uera sollicitudinem maximam habet pro uiduis et confectis etate atque egritudine, siue pupillis, seu debilibus: atque ideo studet operari manibus, ut habeat unde eis bene faciat. Recolit dicta Salomonis, Honora Dominum de tua substantia. Et iterum, Redemptio anime uiri proprie diuitie. Ut enim calx et terra ualeant ad edificium muri, aque commistione  glutinantur. Aqua Spiritus sanctus est, dicente euangelista Ioanne: Fluent de uentre eius aque uiue. Hoc autem dicebat de Spiritu sancto, et reliqua. Sicut enim sine cemento lapides muri non iunguntur simul ad stabilitatem muri: sic nec homines ad edificium celestis Hierusalem possunt simul coniungi sine caritate, quam Spiritus sanctus operatur. Aedificantibus nobis hunc murum adsunt Sanabalath, et Thobias, et Arabes, et Amanite, et Azoti, qui uolunt impedire opus nostrum. Per nominatos gentiles uidemus diabolum impugnare nos cum armis suis que sunt uitia siue praui homines. At nos iuxta morem populi Iudaici teneamus arma nostra manibus nostris, et defendamus nos de inimicis nostris ad Deum clamantes. Ita enim scriptum est in libro memorato  Esdre: Et orauimus Dominum Deum nostrum, et posuimus custodes super murum die ac nocte contra eos. Et paulo post: Et factum est, a die illa, media pars iuuenum eorum faciebat opus, et media parata erat ad bellum, et lancee, et scuta, et arcus, et lorice, et principes post eos in omni domo Iuda, et reliqua. Nostra arma sunt protectio Dei. Per scutum fidei, et galeam salutis et gladium uerbi protegimur. Hec teneamus in mente, quando sumus congregati simul, et princeps noster sit nobiscum uice Christi, qui dicat, Deus in adiutorium meum intende, et doceat nos per lectionem et muniat nos per orationem suam. Quis scit si sic poterimus euadere de manibus inimicorum nostrorum? Inerant etiam tam studiosi uiri in  memorato populo Dei, ut una manu tenerent arma pro defensione, alteraque murum facerent: ita sint et manus nostre, id est, intentiones porrecte, quatenus una resistatur inimicis, et altera agatur bonum opus. Eadem enim resonant aliqui uersus de tertia. In prima periocha dicitur uersus: Et respondebo exprobrantibus mihi uerbum, quia speraui in sermonibus tuis; in secunda dicitur: Superbi inique agebant usquequaque, a lege autem tua non declinaui; in tertia ita: Multiplicata est super me iniquitas superborum, ego autem in toto corde scrutabor mandata tua. Quid uelint tres repetitiones in cursu tertie, in prima monstratum est. Hoc est, ut hic protegamur per tres horas usquedum iterum conueniatur, una scilicet per quartam et quintam, ac per sextam, ita tamen,  ut pertingamus ad sextam cursu hore tertie, et intrante sexta, inchemus alterum cursum. Si Dominus uoluerit, qui solem suum oriri facit super bonos et malos, dare nobis ut aliquid digne possimus hic dicere de uarietate, que fit in cursibus, id est, in psalmodia, et lectionibus, et responsoriis ac uersibus, forte in sequentibus libere incedemus. Dicit Paulus ad Ephesios: Nolite fieri imprudentes, sed intelligentes que sit uoluntas Dei. Nolite inebriari uino, in quo est luxuria, sed implemini Spiritu sancto, loquentes uobismetipsis in psalmis et hymnis, et canticis spiritualibus, cantantes et psallentes in cordibus uestris Domino. Ut de expositione sancti Hieronymi mihi monstratum est, tres mutationes nostri cursus in istis tribus preceptis apostolicis intelligo compleri, uidelicet  ut psalmi sint in nostra locutione quando psalmos cantamus: et hymni, quando ex lectione dictorum sanctorum Patrum ad laudes Dei compungimur: et cantica, quando per cantum responsorii nostra mens subleuatur aliqua letitia ad contemptum superne patrie. Cantus enim sepissime in letitia celebratur. Sanctorum mens non habet maiorem letitiam, quam ut per anagogen subleuetur ad celeste regnum. Ipsius memorati summi Doctoris uerba ponenda sunt ut eius auctoritate figatur in mente audientium, quod cupimus disserere. Quid, inquit, intersit inter psalmum, hymnum, et canticum, in psalterio plenissime diximus: hic autem breuiter hymnos esse dicendum, qui fortitudinem et maiestatem predicant Dei, et eiusdem semper uel beneficia,  uel facta mirantur. Quod omnes psalmi continent, quibus Alleluia uel prepositum, uel subiectum est. Psalmi autem proprie ad Ethicum locum pertinent, ut per organum uocis quid faciendum, et quid uitandum sit nouerimus. Qui uero de superioribus disputat, et conuentum mundi, omniumque creaturarum ordinem atque concordiam subtilis disputator disserit, iste spirituale canticum canit. Opus psalterii, quod manu percutitur ut resonet, ad opera nostra pertinet. Opera sanctorum sunt mores boni, quos exercemus siue in profectione spiritualis itineris, siue in occisione carnalium uoluptatum. Hi enim mores sine labore non possunt exerceri. Quapropter quando cantamus psalmos, solemus stare, ut ex statu  corporis demonstremus affectum nostre mentis, hoc est paratos nos esse siue ad domandam carnem nostram, seu ad exercitium operis in causa nostra et fratrum. Post istam tropologicam locutionem, id est, que de moribus disputat, subsequitur lectio, in qua illa reperiuntur, que sanctus Hieronymus deputauit hymnis, id est, que ad laudem Dei pertinent. Ibi maiestatem Domini inuenimus, quomodo circumscriptus omnia in se contineat. Ibi fortitudinem eius, quomodo creatum populum suum redimat in manu forti et brachio extento. Ibi beneficia eius, quomodo ipsum quem redemit, ditet omnibus bonis. Ibi facta eius, quomodo fecit celum et terram, et mare, et omnia que in eis sunt. In illa non deest historia, non deest allegoria, non deest tropologia, non deest anagoge,  quamuis tropologia seorsum celebretur, ut pretulimus, in psalmis. In tropologia psalmorum nostra opera recolimus, et in tropologia lectionum aliorum. Non enim in Domini maiestate, siue in sua fortitudine, seu in beneficiis, uel factis laboramus, quapropter solemus sedere in recitatione lectionis, aut silendo stare. In responsoriis namque solemus uocem altius leuare, quam in superioribus, id est, psalmis et hymnis. Per altitudinem uocis altitudinem mentis monstramus: que se erigit in gaudium superne ciuitatis. Post bona opera et refectionem mentis de sancta Scriptura, sequitur gaudium celeste. Cur responsorius dicatur, in scriptione misse dictum est. Responsorium in isto loco canticis spiritualibus comparamus. Cantica sunt, quia cantantur: spiritualia,  quia precedunt ex iubilatione spiritalis mentis. Alia enim sunt cantica, que de singulari munere gaudent, ut sunt ea de quibus scripsimus in baptisterio: ubi gaudium tripudiat neophytorum de singulari innocentia, quibus nemo respondet: et alia sunt ista, quibus unusquisque alterum incitat ad mansiones celestes, que multe sunt in domo patris. Quid uersus responsorii significet: in memorato officio Misse descripsimus, hoc est, ut duo sint in ecclesiastico uiro, scilicet, exhortatio ad fratres, et singularis deprecatio ad Dominum. Gloria subsequitur in anagogico officio. Nulli dubium quod nullo in loco tanta gloria referatur Deo, quanta in cetu sanctorum angelorum, et eorum sanctorum qui in conspectu Domini sunt. In istis lectionibus, scilicet diurnalibus non petitur benedictio  a maiore, quoniam maior cantat eas, qui solet uicem Christi tenere in Ecclesia. Hoc interest inter has lectiones, et illam que ad missam celebratur, quod est inter domesticam admonitionem et illam que ad concionem agitur. Illam enim quam ad missam agimus, ex gradu solemus proferre, ut omnis populus eam audiat. Quam pretulimus in officio de baptisterio propter statum temporis, id est dici, ad sapientes fieri, in qua et auctor ad memoriam reducitur, ut si forte aliquis eorum, qui congregantur ex uniuersis locis propter raritatem lectionis, incognitam habet historiam, audiat auctorem, qui forte non est incognitus et ex eius auctoritate firmius infigantur uerba lectionis, in corde, qui tamen sapientes  possunt esse propter rectam conuersationem: at hi qui semper in ecclesiasticis rebus insistunt, et in lectione diuina ut sunt domestici Ecclesie, non habent necesse audire auctorem: quia ex lectione cognoscunt auctorem: ut legimus in Esdra, quatuor lectiones fiebant in die ab antiquo Dei populo. Et merito quatuor, quia quatuor elementis constat homo, ut unumquodque elementum per competentes horas se offerat creatori suo. Primam namque iuxta morem nostrum pretulimus sine lectione. Si illa non habuerit lectionem, non erunt nostre lectiones tot, quot fuerunt in illo antiquo Dei populo. Quapropter procuratum est a sanctis Patribus, ut in capitulo legeretur illa lectio, que silentio pretermissa est in Prima. Et non frustra ibi pretermissa est sed quoniam  pastor loci doctorem uult insinuare, ideo ibi pretermittit suam doctrinam, ut doceat unumquemque doctorem, primo oportere operari, et postea docere. De qua dicit Moyses in libro Deuteronomii, Non arabis in primogenito bouis. Potest etiam in istis tribus uarietatibus omne genus musicorum accipi, quod antiquus populus exercebat in laudem Dei. Triformis est natura musice artis. Aut enim per pulsum digitorum fit, ut in psalterio et cithara, et ceteris uasis, que pulsu digitorum tanguntur: aut per uocem, ut est cantus: aut per Hatum, sicut est in tubis. Hec tria memorantur in Psalterio. Dicit psalmus tricesimus secundus: Confitemini Domino in cithara, in psalterio decem chordarum psallite illi: Cantate ei canticum nouum, bene psallite ei in uociferatione. Et  iterum in psalmo tertio: uoce mea ad Dominum clamaui. Item in psalmo centesimo quinquagesimo Laudate eum in sono tube, laudate eum in psalterio et cithara: Laudate eum in tympano et choro, laudate eum in chordis et organo. Laudate eum in cymbalis bene sonantibus, et reliqua. Quando enim psalmos cantamus, genus exercemus musice, quod fit per pulsum digitorum. Nam et psalterii uolumen, accepit nomen a psalterio musice artis. Quando legimus, genus illud exercemus, quod per uocem fit. Lectionem, uoces uocauit Paulus apostolus in Actibus apostolorum: Ignorantes, inquit, Iesum et uoces prophetarum, que per omne sabbatum leguntur. Quando responsoria cantamus, quasi per tubam exaltamus uocem excitando ad altiora fratres, usque adeo ut  perueniatur ad laudem sancte Trinitatis, et dicamus, Gloria Patri, et Filio, et Spiritui sancto. Quanto enim melius est corpus nostrum uasis musicis, que edificabantur per homines: tanto acceptius est Deo obsequium in tempore isto, quam esset in prisco.

Et quanto melior est lex libertatis, que est per gratiam Noui Testamenti, lege seruitutis: tanto dignius est, ut in proprio corpore habeamus laudes, quas illi semper et ubique referamus, quam in ligneis uasis et ereis. Hic iterum cupimus dicere de uersu. uersus hanc uim habet, ut conuerti chorum totum faciat ad unum, atque totam intentionem illius ad rem, pro qua agitur officium. Sicuti est primo mane; Exsurge, Domine, adiuua nos et libera nos  propter nomen tuum. Ac si dicat: Exsurgere nos fac, Domine, ad opera et adiuua uirtute brachii tui ad operandum, et libera de insidiis, que parate sunt contra nos. Hanc petitionem intentio mentis debet in se retinere in officio Prime. At hic in Tertia dicit uersus, Adiutor meus esto, ne derelinquas me, neque despicias me, Deus salutaris meus: Ac si dicat: Adiuuisti nos usque ad presens tempus, adiuua et deinceps. Nondum peruenimus ad id quo tendimus, id est ad meridiem, in quo tu pascis, in quo tu accubas, iuxta Cantica canticorum. Ne derelinquas nos in isto itinere, neque despicias nos Deus salutaris noster. Deinde sequitur Kyrie eleison et Christe eleison.



CAPUT Iu. De oratione quam conuentus fratrum celebrat per aliquot cursus diurnos nocturnosque.


Est sacerdos in terra, cui necesse est quotidie pro se et pro populo Dei intercedere: Et est sacerdos in celo, cui non est necesse intercedere: sed tamen uult, et interpellat quotidie pro nobis: sacerdos qui est in terra non uult neque potest dicere, quod absque peccato sit, dicente Ioanne: Si dixerimus quoniam peccatum non habemus, nosipsos seducimus, et ueritas in nobis non est. Qui tamen quamuis sit peccator, non debet a conscientia sua morderi, ut tantum sit peccator, quantum cognoscit esse in populo terre. Qui populus in aliquibus est minus obligatus peccatis, in aliquibus magis. Pro his qui minora committunt,  et pro se orat sacerdos, quando dicit, Kyrie eleison, et orationem Dominicam, in qua nemo potest se excusare, nisi ueraciter dicat, Et dimitte nobis debita nostra. Dein prosequitur sacerdos modum orationis, quem Paulus dinumerat, dicens: Obsecrationes, orationes, postulationes, gratiarum actiones, et cetera que sequuntur. Unde dicit Ambrosius in tractatu suo super eamdem epistolam. Ante omnia, inquit, illud obsecro, quod uel maxime uos scire operis esse debet, ut conuenienter scire possitis, quid fieri conueniens sit. Dicit autem, Orationes, obsecrationes, postulationes. Et post pauca: Aut enim bona nobis a Deo dari postulatus, quod orationes uocauit: aut malorum solutionem, quod obsecrationes nuncupauit. Et iterum post pauca: Illa uero que ad hoc nobis  sunt contraria, multa sunt et assidua. Unum quidem quia demonum subreptio uarie nos a bono auertere cupit: alterum uero molestia passionum, que nobis inesse uidetur, a quibus et a bonis exclusi contra nostrum propositum sepe in illis, que nobis non conueniunt, concludimur. Sed necessarium est, nos, qui multam super hoc pugnam sustinemus ad Dominum recurrere, qui potens est suo auxilio sedare uniuersa illa, que ad nostram pertinent molestiam. Hoc dixit postulationes. Et iterum infra, Gratiarum uero actio pro his que iam prestita sunt efficitur: et pro quibus hec fieri conueniant, doceris: Pro omnibus hominibus. In commune pro omnibus hominibus debere eos sollicitos esse precepit: et iterum infra. Deinde ad illa que summa esse uidentur inter homines,  transit: Pro regibus, inquit, et omnibus qui in sublimitate sunt. Nostri enim codices habent primo obsecrationes, et postea orationes. Hunc ordinem sequitur nostra oratio. Primus uersus post orationem Dominicam est, Ego dixi, Domine, miserere mei, sana animam meam, quia peccaui tibi. In hoc uersu obsecratio est, per quam precatur absolutio malorum. Quando dicit, Sana animam meam, quia peccaui tibi, medicinam Domini precatur, ut a languore absoluatur. Sit secundus uersus, Ostende nobis, Domine, misericordiam tuam, et salutare tuum da nobis. In eo uersu bona nobis postulamus: quod pertinet ad orationem. Sit tertius, Conuertere, Domine, usquequo, et deprecabilis esto super seruos tuos. In eo uersu postulamus,  ut omnia contraria bonis nostris superentur per Domini auxilium. Hoc pertinet ad postulationem. De quo uersu dicit Augustinus in tractatu super psalmos: Conuertere, Domine, usquequo, et deprecabilis esto super seruos tuos: uox est eorum, uel pro eis qui multas persecutiones in isto seculo malas tolerantes innotescunt compeditos corde in sapientia, ut nec tamen malis coacti refugiant a Domino ad huius seculi bona.

Sit quartus, Confiteantur tibi, Domine, qui pertinent ad gratiarum actiones. Hucusque oratum est secundum Apostolum pro omnibus hominibus. Deinde sequitur, pro regibus et omnibus qui in sublimitate sunt, ut quietam et tranquillam uitam agamus in omni pietate et castitate. Quoniam sunt intra nostram Ecclesiam  qui minima committunt, pro his tamen necesse est precedens oratio. Sunt et qui maiora, Pro quibus necesse est addere psalmum: Miserere mei, Deus, qui proprie pertinet ad penitentes. Alio modo. Oratio precedens pro minimis peccatis, psalmus sit pro maximis. Postremo surgit sacerdos uice illius sacerdotis, qui in celo est, et quotidie interpellat pro nobis, et dicit stando orationem. Hec oratio in omni tempore subsequitur: id est, Paschali, Pentecostes, Dominicis diebus et festis. Ut resurrectionem recolat eius sacerdotis, cuius uicem tenet, surgit ab accubitu, et stando dicit hanc orationem. Qui tamen prius iacendo orat cum ceteris, quoniam peccator est, cum peccatoribus prostratus est: et quia uicem tenet Christi, stando dicit  specialem orationem. Hec specialis oratio sacerdotum, que quodammodo libertatem et glorificationem monstrat futuri regni, et tamen semper esse intercessorem ibi pro nobis, per omnes memoratos dies festos currit. Reliqua oratio reticetur, quoniam ibi peccator nullus est, neque erit. Si quis uoluerit dicere, quoniam hec oratio uicem tenet interpellationis Christi, qui interpellat pro nobis quotidie Patrem, quare dicat, Per Dominum nostrum Iesum Christum: dicatur ei, Christus qui est in patre naturaliter, et per quem assumptus est homo in Deum propter unam eamdemque personam Filii Dei, ostium nobis fieri dignatus est per quod nos et orationes nostre, et omnia bona nostra transeant ad patrem. Idcirco merito sacerdos dicit suam orationem ad  Deum patrem Per Dominum nostrum Iesum Christum, quia per illum accepit hanc gratiam ut uicissitudinem sue interpellationis fratribus atque condiscipulis ministret, et recolat, atque ad memoriam reducat. Quam orationem precedit salutatio, et subsequitur benedictio quam et gratiarum actio sequitur. Post resurrectionem suam Dominus salutauit discipulos, salutauit et iterum, benedixitque eos in monte Oliueti, et illi gratias referendo, adorauerunt in loco ubi steterunt pedes eius. Quod eedem precum orationes celebrande sint uespertina hora, que et nona, in Laodicensi concilio, capitulo octauo decimo scriptum est, quod idipsum officium precum nona et uespera semper debeat exhiberi. Secundum  hoc capitulum in festis et in ceteris diebus uno modo celebretur oratio in uespertino et hora nona, ut reor, similiter possumus dicere de tertia et sexta. Post uespertinalia et matutinalia officia, que aguntur pro mortuis, solemus cantare psalmum in loco, Miserere mei, Deus, Domine, ne in furore tuo. Ipse est sextus in ordine Psalmorum, et tamen inscribitur pro octaua. Idcirco, quia nos, qui in sexta etate mundi sumus, debemus, pro septima et octaua etate rogare Deum per hunc psalmum, ut euadamus tormenta, que malis debentur in memoratis erratibus, de quo dicit Augustinus in prologo eiusdem Psalmi: ueniet octauus iudicii dies. qui meritis tribuens quod debetur, iam non ad opera temporalia, sed ad uitam eternam sanctos transferet, impios  uero damnet in eternum. Quam damnationem metuens, orat Ecclesia in hoc psalmo, dicens: Domine, ne in ira tua arguas me. Et Beda in libro de temporibus: ipsa est octaua, pro qua sextus psalmus inscribitur. Credo quia, in sex huius seculi etatibus pro septima uel octaua huius seculi est etate supplicandum. In qua quia iusti gaudia, sed reprobi sunt supplicia percepturi, psalmus iste ingenti pauore incipit, currit, finitur: Domine, ne in furore tuo arguas me.



CAPUT u. De Sexta.

De tribus repetitionibus sexte siue none, prout potui, ministraui in cursu prime, et tertie, et de lectionibus atque responsoriis. Presentes tres repetitiones  statuunt nos in famulatu Domini, siue muniunt ab insidiis inimici per septimam horam, et octauam, et nonam, ita tamen, ut in ipsa nona habeant initium relique tres repetitiones, que nos perducant usque ad finem diei. Restat ex statu temporis considerare uersum, qui dicitur ad sextam. Status temporis est meridies, quando sol in centro celi est, feruentissimum ardorem prestat terris. Idem status perfectionem mentium deuotorum hominum monstrat, quorum feruor ita coniunctus est igni inuisibili, ut ab ipso pascatur delectatione, et illuminetur lumine intelligentie. Eadem hora ascendit Petrus in cenaculum, et uoluit comedere. In prima sunt initia uirtutum, in tertia profectus, in meridie  perfectio. Quam perfectionem denuntiant nobis aliqui uersus cursus sexte. Prima periocha dicit: Defecit in salutare tuum anima mea, et in uerbo tuo supersperaui. Secunda dicit: Quomodo dilexi legem tuam, Domine? tota die meditatio mea est. Tertia ita, Oculi mei defecerunt in salutari tuo, et in eloquium iustitie tue. Statum talium mentium uersus monstrat, dicens: Dominus regit me, et nichil mihi deerit, in loco pascue ibi me collocauit. Ubi nos dicimus, Dominus regit me, translatio que assumpta est a sancto Hieronymo ex Hebraica ueritate, habet, Dominus pascit me. Quem Dominus pascit aduentu spiritus sui, eumdem regit, id est in illis moribus facit eum spiritus Dei delectari, qui secundum rationem sunt, et deducunt per rectum iter ad ciuitatem  munitissimam Hierusalem. Ei nichil deest, sicut Paulus Apostolus dicit: Omnia possum in eo qui me confortat, Omnia illi cooperantur secundum Deum: prospera et aduersa equanimiter tolerat; ac ideo subsequitur: In loco pascue ibi me collocauit, siue, in abundantia intellectualium rerum in presenti, siue in futuro, in letitia et gloria sempiterna, ubi erit satietas omnium gaudiorum sine fine.



CAPUT uI. De Nona.

Nona continet nos per decimam horam et undecimam et duodecimam. Status temporis, quando nona celebratur, designat feruorem studiorum, quem exercebat mens in altitudine uirtutum aliquantulum tepefactum esse propter tentationes accidentes.  Unde Gregorius in Moralibus Iob: uitia, dum nos tentant, proficientes in + nos uirtutes humiliant. Sicut tunc sol descendit a centro ad inferiores partes, ita mens, quando tentatur, descendit ab altitudine intimi gaudii ad considerandam suam naturam atque fragilitatem, et uidet quam facilis sit ad occasum. Tentabatur Paulus, quando dicebat: Ne magnitudo reuelationum extollat me, datus est mihi stimulus carnis mee, Angelus satane qui me colaphizet. Qua de causa tentetur electus, presens noster magister Paulus hic demonstrat. Atque in sequentibus molestiam quam patiebatur ex tentatione, manifestat, dicens: Propter quod ter Dominum rogaui, ut discederet a me. Ut opinor nisi ei molestiam faceret stimulus satane, non Deum precaretur, ut  discederet ab eo. Eamdem precationem sonant aliqui uersus cursus none. Prima periocha dicit: Tribulationes et angustie inuenerunt me, mandata tua meditatio mea est. Quod ita Augustinus in eodem psalmo: Seuiant, persequantur, dum tamen mandata Dei non relinquantur, et ex ipsis mandatis, etiam qui seuiunt, diligantur. Secunda dicit: Multi qui persequuntur me, et tribulant me, a testimoniis tuis non declinaui. Tertia ita: Erraui sicut ouis que periit; require seruum tuum, quia mandata tua non sum oblitus. uersus presentis cursus memorat tentationem que designatur per solis declinationem: Ab occultis meis, inquit, munda me, Domine, et ab alienis parce seruo tuo. Quod ita memoratus Augustinus  in psalmo decimo octauo: Tolle mihi ex corde malam cogitationem, repelle a me malum suasorem: hoc est, Ab occultis meis munda me, et ab alienis parce seruo tuo.



CAPUT uII. De uespertinali synaxi.

Legimus in Esdra, quod iam memorauimus, quater in die populum Dei confessum esse Domino et quater in nocte: Et ex uerbis domini Bede, ex tractatu in eodem Esdra: Opinionem esse cognoscimus sancte Ecclesie, iuxta illum morem se quatuor officia celebrare in die, et quatuor in nocte. Non enim immerito nos qui militamus Deo, quater in nocte uigilias renouamus, cum hi qui seculo militabant, per quatuor uigilias findebant noctem in castris, ne  irrumperentur castra ab inimicis insidiantibus. Nostras quatuor uigilias, in nocte solemus uocitare, uespertinum, completorium, nocturnum, et matutinum. Ex etymologia uespertini nominis addiscere possumus, uespertinum officium ad noctem pertinere. Dicit Isidorus in libro Etymologiarum, uespertinum officium est in noctis initio, uocatum ab stella uespere, que surgit oriente nocte. Et Augustinus in psalmo uigesimo nono, uespere demorabitur fletus. Quid est uespere demorabitur fletus; uespera fit quando sol occidit. Hinc possumus coniicere, feriatos dies obseruamus, quod eos obseruare debeamus a uespere usque ad uesperam, ut a solis occubitu usque ad eius iterum occasum eos legitime obseruare, necesse sit. Iste status noctis informat fletum  eorum peccatorum, quibus occidit uerus sol. Illis necesse est plorare quinque carnales sensus suos, qui obedire solent ad peccandum, ut in matutino, id est, in euasione peccatorum quando sol eis iterum inchoat oriri, quibus occidit uespere, possint letari. Unde idem qui supra in memorato Psalmo: uespere demorabitur fletus, et in matutino exsultatio: quando ceperit oriri fidelibus lux, que occiderat peccatoribus. + Informat etiam altero modo statum eorum, qui aliqua infirmitate opprimuntur, per quam appropinquant morti. Hi enim quanto plus timent mori, et sententiam percipere ueram peccatorum, tanto plus ante oculos mortis sue reducunt carnales motus, qui generati sunt per quinque sensus corporis, et eos deflent. Timor solet occupare  mentes hominum, quando morti appropinquant, sicut de ipso Domino scriptum est  cepit contristari et mestus esse. Tamen multi sunt, qui gaudent de matutino, quando resurgent a mortuis propter consortium Resurrectionis Christi. His duobus modis transcursis, debemus uenire ad quotidianum usum nostrum: quotidianus usus noster tenet, ut quinque psalmos cantemus in uespertinali synaxi. Quis enim nescit, quamuis per quatuor horas deprecemur Dominum, quanta impedimenta et quot tristitie occupent mentem iusti per diem? Oculi adducunt ad eas formas illices, que quia sine uoluntate iusti anime intrant ad eam, tedio afficitur. Simili modo per aures intrant uerba aut detractionis, aut  luxus, que nichilominus molestiam ingerunt menti. Nares etiam non sunt aliene ab hoc pestifero internuntio. Os non se potest excusare nisi delinquat. Unusquisque cognoscit quando uerba criminalia, quando uerba otiosa, et cetera talia quibus per os polluitur mens. Manus procul dubio et pedes sepe id tangunt, unde anima fit deterior per cogitationem. At quia in istis quinque sensibus tendimus quotidiano affectu ad tenebras, necesse est, ut noctis initio pro eis ueniam Deum precemur. Isti sunt quinque sensus, quos mane commendamus Domino dirigendos, dicendo: Dirige, Domine, corda, sensus et sermones nostros, et opera manuum nostrarum. Inter sensus, et sermones, et opera comprehenduntur quinque  sensus corporis. De cordibus est seorsum dicendum, postquam uenerimus, si Dominus dederit, ad hymnum Marie. Propter hos uidelicet quinque sensus, quia forte non fuimus digni, ut dirigerentur per omnia secundum Domini placitum, quinque psalmi cantantur, ut ignoscatur nobis. Hos quinque psalmos antiphonatim cantare solemus. Ut tripartita narrat historia in libro X, c. 9: ab Ignatio episcopo Antiochie antiphonarum usus in ecclesiis primo cepit actitari. Ita enim narrat: Dicendum tamen est, unde sumpsit initium, ut in Ecclesia antiphone decantentur. Ignatius Antiochie Syrie tertius post apostolum Petrum episcopus, qui etiam cum ipsis degebat apostolis, uidit angelorum uisionem, quomodo per antiphonas sancte Trinitati dicebant hymnos, isque  modum uisionis Antiochene tradidisse probatur Ecclesie, et ex hoc ad cunctas transiuit ecclesias.

Antiphona dicitur uox reciproca. Antiphona inchoatur ab uno unius chori, et ad eius symphoniam. Psalmus cantatur per duos choros. Ipsa enim, id est, antiphona coniunguntur simul duo chori. Quanto enim melior est anima corpore, tanto melior est cantus anime, quam corporis. Igitur intendendum est, que sit antiphona anime. uidetur nobis uirtus dilectionis esse, que coniungit opera duorum fratrum simul, psalmi ad opera referuntur? Antiphona ad illam dilectionem, qua unusquisque fratri suo porrigit suum opus. uerbi gratia: unus legit et discit doctrinam in schola, alter seminat in campo: tempore fructus doctor seminanti porrigit doctrinam,  sator doctori panem. Duobus choris alternatur antiphona, quoniam non potest minus esse caritas quam inter duos. Hanc uicissitudinem caritatis significant cantores, qui alternatim ex utraque parte antiphonas leuant. Hos duos choros designauerunt penne animalium inuicem porrecte, quas uidit Ezechiel in figura aduentus Christi et Noui Testamenti. Coniunctio duarum pennarum antiphona est, que uicem tenet caritatis. Unde Gregorius scribit in homilia septima super eumdem Ezechielem. Nam dum ille uerbum predicationis exhibet, et lumine ueritatis ex corde meo ignorantie tenebras repellit, et dum illi ego quia fortasse a mundi huius potente opprimitur, solatium mee defensionis impertior, atque hanc de uiolentis manibus euello,  uicissim nobis pennas nostras tendimus, ut nos affectu et ope uicaria ex bono quod accepimus, tangamus. Unde bene primus pastor admonet, dicens: Omnium finis appropinquabit: Estote itaque prudentes, et uigilate in orationibus: ante omnia mutuam in uobismetipsis caritatem continuam habentes, quia caritas operit multitudinem peccatorum. Post hoc sequitur lectio a pastore prolata. Ipsa est lectio quam pastor debet domesticis suis solerter administrare. Audiui olim responsorios cantari apud quosdam post lectionem uespertinalem, qui continentur in aliquibus antiphonariis; sed apud nonnullos modo ac pene omnes, post lectionem sequitur coniunctim uersus. Sepe enim reuoluo apud me, si decantari  oportet responsorium post lectionem uespertinalem, quare non simili modo decantetur post lectionem matutinalem. In hac reuolutione cogitationum occurrit mihi, ut sicut hymnus Zacarie excludit responsorium post matutinalem lectionem, ita excludat responsorium hymnus sancte Marie post uespertinalem lectionem. De uersu foret hic dicendum, sed quia nos inchoamus hec officia a Septuagesima, non possumus hic referre aliquid de uersu, quem solemus dicere in uespertinali officio, antequam dicamus aliquid de Alleluia, quod cantatur in Septuagesima. In eodem uespere, et in nocte sequenti, Alleluia per omnia officia cantoris currit. Ita agimus de Alleluia quando illud recondimus in thesauris suis, id est, in cordibus electorum et angelorum uocibus,  sicut solet dilectus circa dilectum agere, qui porrecturus est iter longinquum, osculatur os eius, collum, oculos, frontem et cetera. Dictum sit strictim de Alleluia, quod propterea toties frequentamus, quia diligimus illud, et in propinquo recondendum sit. Dicendum est de uersibus qui fiunt per Dominicas noctes ceteras, et per sex dies hebdomadis. Per Dominicas noctes solemus dicere, uespertina oratio ascendat ad te, Domine, et descendat super nos misericordia tua. In ceteris autem noctibus solemus dicere, Dirigatur oratio mea sicut incensum in conspectu tuo. Unam rationem habent isti uersus: Dominicalis uersus ex suis uerbis monstrat actitari uespertinam orationem. Talis namque debet esse omnis uersus, ut uel statum officii ad memoriam reducat,  uel statum temporis; sicut illi faciunt qui circa passionem Domini et resurrectionem cantantur: at quotidianus uersus, in posterioribus uerbis suis, quamuis non cantentur, eadem aperit dicendo, Eleuatio manuum mearum sacrificium uespertinum. Propter hec uerba, uersus memoratus, Dirigatur oratio mea, inchoatur, sed nescio cur non cantentur: forsitan, quia cantoribus displicet, quod non conueniunt eorum modulationibus. Cum ipso uersu offertur incensum, quod Dominus precepit offerri, de quo scriptum est in libro Exod.: Ponesque altare contra uelum, quod ante arcam pendet testimonii coram propitiatorio, quo tegitur testimonium, ubi loquar tibi. Et adolebit incensum super eo Aaron suaue fragrans: mane quando componit lucernas, incendet illud,  et quando collocat eas ad uesperam, uret thymiama sempiternum coram Domino, et reliqua. Intendat summus sacerdos, qui uicem tenet Aaron in Ecclesia, quis debeat incensum offerre Domino super altare. Post hoc sequitur hymnus sancte Marie. Sicut quinque psalmi deplorant quod quinque sensus corporis deliquerant, ita hymnus sancte Marie castigat cogitationes, que se inani iactantia extulerunt in prosperitate diei, dicendo: Dispersit superbos mente cordis sui, deposuit potentes de sede. Usque huc modum eorum hominum diximus, excepto de uersu dominicali, qui aliqua negligentia percutiuntur unde habent plangere. At nunc dicendum est de illis qui in Domino triumphant, et nichilominus ei  laudem uespertinalem offerunt per quinque psalmos, quos solemus cantare in Dominicis noctibus. Sicut Dominica nox uictrix exstitit Dominica resurrectione, ita psalmi qui in ea cantantur, uictoriam electorum Domini et laudem eius resonant. Primus psalmus, id est, Benedictus Dominus Deus meus, uictoriam continet Dauid contra Goliam. Sequentes psalmi resonant laudem Dei. De secundo dicit Augustinus in tractatu Psalmorum: Exaltabo te, Deus meus rex, et benedicam nomini tuo in seculum et in seculum seculi: uidetis inchoatam esse Dei laudem, usque in finem psalmi laus ipsa perducitur. De tertio ita. Ecce psalmus sonat. Cuius uox est? Que, si uultis, uestra est exhortantis animam suam ad laudandum Deum, et dicentis sibi: Lauda, anima  mea, Dominum. Et de quarto ita: Nobis dicitur: Laudate Dominum. Dicitur hoc omnibus gentibus, non solis nobis. Et istam uocem per loca singula sonantem, a lectoribus singulatim audiunt Ecclesie. Una uox tamen Dei super omnes non tacet ut laudemus eum. Et quasi quereremus quare laudare Deum debeamus, uidete quam causam attulit: Laudate Dominum, inquit, quoniam bonus est. Psalmus quintus continet laudem Hierusalem, que restaurata est post peregrinationem. De quo idem qui supra, in eodem: Quid enim factura es, o Hierusalem? Transit enim labor et gemitus, quid factura es? Aratura es? seminatura? nouellatura? nauigatura es? negotiatura es? quid factura es? An in illis operibus, quamuis bonis et de misericordia uenientibus,  exerceri adhuc te oportet? Considera numerum tuum, considera undique societatem tuam: uide utrum aliquis esuriat cui porrigas panem, uide si aliquis sitiat cui des calicem aque frigide, uide utrum aliquis apud te modo peregrinus est quem hospitio recipias, uide utrum aliquis eger quem uisites, uide utrum aliquis litiget quem concordes, uide utrum aliquis moriatur quem sepelias. Quid ergo factura es? Collauda, Hierusalem, Dominum. De hymno sancte Marie ita tractat dominus Beda in homiliis suis: uerba igitur euangelice lectionis frequenti meditatione reuoluamus, exempla beate Dei genitricis semper animo retineamus, ut in conspectu Dei humiles inuenti, et proximis quoque debito honore submissi, mereamur una cum ipsa perpetuo  sublimari gaudio. Studeamus sollicite ne nos indebite laudantium fauor extollat, cum illam uideamus inter uerba uere laudationis inconcussam humilitatis tenuisse constantiam. Si immoderatus temporalium rerum nos appetitus delectat, reminiscamur quia iudex noster diuites dimittit inanes. Si temporalis afflictio forte mentem conturbat, recogitemus quia et humiles exaltat. Nunquam de impetranda admissorum uenia desperemus, quia misericordia eius a progenie in progenies timentibus eum. Nulli inter mala que fecit grauior impenitendi culpa subrepat, quia Deus superbis resistit, eosque beatorum sorte secernens, per uaria penarum loca pro peccatorum uarietate dispergit. Fit autem, largiente  Domino, ut si beate Marie semper acta et dicta recolamus, semper in nobis et obseruantia castitatis et uirtutis opera perseuerent. Nam et optimus ac saluberrimus in sancta Ecclesia mos inoleuit ut hymnus ipsius quotidie cum psalmodia uespertine laudis ab omnibus canatur, quatenus ex hoc animos fidelium et frequentior Dominice incarnationis memoria, ad affectum deuotionis accendat, et recogitata sepius exempla genitricis illius in uirtutum soliditate confirment. Et hoc opportune ad uesperes fieri complacuit, ut uidelicet fatigata per diem ac distenta diuersis cogitationibus mens nostra, incumbente tempore quietis, ad unionem se sue considerationis colligeret, iamque salubriter admonita, quidquid superfluum uel nociuum diurna  uagatione contraxisset, totum hoc nocturnis denuo precibus et lacrymis ex tempore mundaret. Post hunc hymnum per noctes Dominicas aliquibus in locis dicitur Kyrie eleison, ut audiui Rome, et postea collecta: aliquibus in locis collecta tantummodo sequitur. Sicut genuflexionem omittimus recolendo resurrectionem nostram, ita et preces flebiles presentis uite, quas solemus cum genuflexione promere, in eis noctibus omittimus. Ut superius demonstratum est ex uerbis Augustini, in illa celesti Hierusalem, ubi resurrectio est uera, in re nulla precatio pro miseriis exercebitur. Quapropter tantum sequitur collecta, quam solet presbyter stando proferre ob recordationem future resurrectionis, per Dominicas noctes. Quoniam in presenti seculo sumus,  necesse est nobis ut muniamur orationibus sanctorum presbyterorum. Et quia quodammodo recolimus festiuitatem ciuium celestis Hierusalem, oportet nos celebrare illam maiori letitia et securitate, quam cum celebramus nostram peregrinationem. Quoniam in Septuagesima inchoauimus hanc constitutionem [cautionem], uolumus subiungere dicta sancti Augustini de Septuagesima, que dicit in tractatu psalmi, Lauda, Hierusalem, Dominum: Post septuaginta ergo annos cum prophetat Ieremias reparari ciuitatem Hierusalem, et factum est ut ibi significaretur imago futurorum, significatum est nobis post omnem istam uolubilitatem temporis, que septenario numero uoluitur, futuram illam ciuitatem nostram in eternitate in uno die. In illa quippe  habitatione tempus non uoluitur, quia habitatoribus non labitur. Ex uerbis beati Augustini docemur per Septuagesimam designari presens tempus, quod uoluitur septenario numero; et per paschales dies, qui sequuntur Septuagesimam, futuram patriam.



CAPUT uIII. De completorio.

Completorium ideo dicitur quia in eo completur quotidianus usus cibi siue potus, qui necessario sumitur ad sustentationem corporis, seu locutio communis. Unde et apud monachos tenetur usus, ex Regula sancti Benedicti, ut ab eo officio claustra oris muniant, et ea aliena faciant a communi colloquio, usque dum iterum ad opera redeant. Non  enim immerito potest hec pars noctis conticinium uocari, in qua conticescunt omnia. Apud eos qui noctem diuidunt in septem partes, prima pars uocatur crepusculum, secunda uesperum, tertia conticinium, de qua nunc agimus, quam ideo sic posse uocari arbitror, quia in eo conticescunt omnia. In eo officio quatuor psalmi recoluntur usque ad uersum. In quatuor psalmis quatuor elementa corporis nostri commendamus Domino. Quod uersus aperte dilucidat, dicens: Custodi me, Domine, ut pupillam oculi; sub umbra alarum tuarum protege me. Quot pericula possint hominem inuadere dormiendo extrinsecus plusquam uigilando, unusquisque recognoscit qui uel tenuiter sapit. Aptatur quodammodo hoc officium commendationi, qua se commendat  homo Deo, quando transit de seculo. Somnus est imago mortis. Sicut enim alienatur mens mortui hominis ab istis mortalibus, et miserie huius seculi obliuioni traduntur, ita quodammodo animus dormientis alienatur a cogitationibus consuetis et ab omni officio temporali. Quod monstrat Augustinus in uno uersu psalmi primi, qui canitur in completorio dicens: In pace in idipsum dormiam et requiescam. Recte enim a talibus speratur omnimodo mentis abalienatio a mortalibus rebus, et miseriarum seculi huius obliuio, que nomine obdormitionis et somni decenter et prophetice significatur, ubi summa pax nullo tumultu interpolari potest, sed hoc iam non tenetur in hac uita, sed post hanc uitam sperandum est. Secundus psalmus transit usque  ad illum uersum in quo Christus spiritum suum posuit in cruce. In quo cupimus conformari dormitioni eius, hoc est, ut membra quiescant et cor uigilet. Tertius psalmus, qui habitat in adiutorio, plenus est uerbis orationum que deprecantur Domini protectionem. Qui et secundum Romanum usum cantatur in Parasceue post lectionem, in qua secundum Osee nostra mortificatio ad exemplum Christi demonstratur, et resurrectio post duos dies. Admonet nos per hunc psalmum compositor officii ut in omnibus periculis et tribulationibus, secundum uerba eius, mens nostra intenta sit ad deprecandum Deum. Ac ideo quia somnus noster aliquam similitudinem habet dormitionis eorum qui sub protectione Domini transierunt de presenti seculo, idem  psalmus cantatur in completorio nostro. Nec non et quartus psalmus aliquo modo recolit intentionem illorum qui in tribulatione sunt, et tamen de tribulatione transeunt in pace, dicendo: In noctibus extollite manus uestras in sancta. Unde Augustinus in tractatu eiusdem psalmi, Nox enim tristis res est, dies leta res est. Et paulo post: Benedicite ergo Dominum. Quando? In noctibus. Quando benedixit Iob, quando tristis nox erat? Ablata sunt omnia que possidebantur, ablati filii quibus seruabantur. Quam tristis nox? Sed uideamus si non in noctibus benedicit: Dominus dedit, Dominus abstulit, sicut Domino placuit, ita factum est: sit nomen Domini benedictum. uersus qui sequitur, ut pretulimus, totum  opus officii monstrat, hoc est, postulationem custodie Domini circa pericula noctis. Et quam pacem desiderat anima orantis, sequens hymnus sancti Simeonis monstrat, hoc est, ut ab omni tumultu huius seculi quiescat. Hoc precabatur Simeon, quando cupiebat transire de hac uita ad alteram uitam, et dicebat: Nunc dimittis seruum tuum, Domine, secundum uerbum tuum in pace. Ex presenti hymno manifeste edocemur quod in presenti commendatione conformemur illis qui in Domino mortui sunt. Igitur non est congruum post hanc commendationem bibere aut comedere, aut tale aliquid agere quod non pertineat ad quietem membrorum et abalienationem status quieti corporis. Et quia non est deinceps collatio habilis inuicem referentium  et disputatio que necessaria est post lectionem dormientibus palpebris oculisque somnum trahentibus, cessat lectio. Tempus illud significat de quo scriptum est: Et erunt omnes docibiles Dei, et illud Apostoli, Siue prophetie euacuabuntur, siue lingue cessabunt, siue scientia destruetur. Et quia ex ordine Esdre necessaria est lectio in isto officio, ut quater in nocte legatur, solent religiosi uiri ante presens officium lectionem legere. Sicut Maria que unxit Dominum unguento, preuenit facere quod faciendum erat in sepulcro eius si inueniretur corpus eius, ita lectio sua doctrina ungit animas deuotas ante commendationem dormitionis.



CAPUT IX. De nocturnali officio.

 In nocturnali officio dicimus primo: Domine, labia mea aperies, et os meum annuntiabit laudem tuam; deinde sequitur Gloria. Quando pridem in nocte conuenti fuimus, commendauimus nos Domino, et conclusimus ora, atque post singuli quasi quodammodo in singulis sepulcris quieuimus, et soli Domino mente astitimus, cui non sunt uerba necessaria, quia omnes cogitationes nouit; at nunc quia iterum conuenimus ad confitendum Domino, precamur eum ut sua directione labia nostra aperiat, et ad suam laudem os nostrum fatiscat. Dein sequitur inuitatorium; in eo communis cetus fratrum conuocat omnes degentes undique, ut excitentur et ueniant ad confitendum Domino, iuxta quod uersus secundus sonat inuitatorii: Preoccupemus  faciem eius, inquies, in confessione, et in psalmis iubilemus ei. Deinde sequuntur duodecim psalmi, sine antiphona, cum tribus glorificationibus sancte Trinitatis, per ternas diuisiones quatuor psalmorum. Dominica nox Dominicam resurrectionem ad memoriam nostram reducit. Que ideo uocatur Dominica, quia Dominus eam clarificauit sua resurrectione. Non enim solus resurrexit a mortuis, sed omnes sui electi, siue qui fuerunt ab initio mundi ante suam incarnationem, siue qui futuri sunt usque ad finem mundi. Quapropter dicit Apostolus Paulus: Qui predestinatus est Filius Dei in uirtute secundum spiritum sanctificationis ex resurrectione mortuorum Iesu Christi Domini nostri. Quoniam  in sua resurrectione uoluit resurrectionem omnium electorum designare, propterea dixit, ex resurrectione mortuorum. Horum omnium resurrectionem recolimus in Dominicis noctibus. Status Ecclesie nostre tribus articulis distinguitur, id est, sub lege naturali, et sub lege Mosaica, et sub lege euangelice gratie. Quamuis multi sancti essent sub naturali lege, tamen maxime duodecim patriarche uiguerunt, scilicet intantum, ut ab his duodecim tribus postea fierent. Sicut ex duodecim apostolis in Nouo Testamento propagatus est Christianus populus, ita in ueteri Testamento populus peculiaris Deo ex duodecim patriarchis. Isti duodecim psalmi recolunt annum primum uisitationis uinee, in quo ficus inutilis stetit. Ut nos inutiles non simus,  recolimus duodecim psalmos instar honorum morum sanctorum patriarcharum. Quos diuisos cantamus per quaternarium numerum, quia quatuor uirtutes sunt quibus credimus sanctos patriarchas coluisse sanctam Trinitatem, scilicet, prudentia, fortitudo, iustitia et temperantia. Iste uirtutes non separantur ab inuicem, sed ubi una ex illis est, tres semper oportet adesse. Unde Augustinus in epistola ad Hieronymum: Porro si prudentia tunc erit, si et fortis, et iusta, et temperans sit, profecto ubi fuerit, secum habet ceteras; sic et fortitudo imprudens esse non potest, uel intemperans uel iniusta; sic et temperantia necesse est ut prudens, fortis et iusta sit; sic iustitia non est, si non sit prudens, fortis et temperans; ita ut ibi uera est  aliqua eorum, et alie similiter sint; ubi autem alie desunt, uera illa non est, etiamsi aliquo modo similes esse uideantur +. Sequentes tres psalmi cum antiphona recolunt secundum annum, in quo Dominus per legem uisitauit uineam suam, permanente adhuc ficu inutili: Ut non simus inutiles, cantamus tres psalmos quatenus consortes simus ordini trium electorum, qui fuerunt sub lege Mosaica, scilicet legislatorum, psalmistarum et prophetarum. Hoc est inter duodecim psalmos qui sine antiphona cantantur, et tres qui cum antiphona, quod erat inter duodecim patriarchas, qui peregrini erant et sperabant hereditatem quam posteri eorum possederunt, et eosdem posteros, qui hereditauerunt terram promissam patribus eorum.

 Gloriati sunt duodecim patriarche de promissis, sed posteri eorum magis de perceptis. Tres nouissimi psalmi cum Alleluia recolunt annum tertium in Nouo Testamento, ficu inutili manente, coruscante iam euangelica gratia. Laudamus Dominum in primitiua Ecclesia ex Iudaico populo; laudamus in sequenti ex gentilitate: simili modo in reuocatione populi Iudaici, ut nostra ficus fructum pariat, noster uidelicet populus, uerbis et moribus colimus illam per exempla sanctorum Patrum. Hoc enim distat, inter illos tres psalmos qui cum antiphonis cantantur, et istos tres qui cum Alleluia, quod est inter illos qui habuerunt testamentum mutandum, et eos qui habent testamentum non mutandum. Maior  clarificatio est in Nouo Testamento quam in ueteri. Horum omnium resurrectionem celebramus in Dominica nostra; horum participes nos credimus futuros. Tres articulos memoratorum temporum dicit Gregorius in homilia sua significatos esse in tribus annis quibus Dominus quesiuit fructum ficulnee et non inuenit.

Quando eorum recordamur qui migrauerunt de mundo, fodimus fossam circa ficulneam, quia humiliamus nos usque ad puluerem mortis, et stercus addimus, quando peccata nostra recolimus. Hic dicendum est quid sit inter statum presentium lectionum, et earum que per pastores domesticis administrantur. Lectiones que per pastores cantantur, domesticos et scientes admonent ut non deficiant.  Sicut ligna in focis adduntur lignis ut non deficiat ignis, ita ignitis sensibus domesticorum adduntur uerba ignita pastorum, ut non deficiant. Lectiones in nocturnali officio typum gerunt earum lectionum que solebant fieri in scholis Patrum, in quibus nescientes imbuebantur, et licitum erat eis interrogare in quibus dubitabant.

Quarum exempla pretulimus in libello de Officio misse, et hic unum proferimus. Scriptum est in Actibus apostolorum: Hi autem erant nobiliores eorum qui sunt Thessalonice, qui susceperunt uerbum cum omni auiditate, quotidie scrutantes Scripturas, si hec ita se haberent.

Ipsa enim dubitatio que est in mentibus audientium antequam ad plenam cognitionem ueniant,  designatur per statum noctis. Est uarietas una de uersu, qui fit altero ordine in illo officio quam in ceteris officiis. In ceteris officiis post lectionem sequitur uersus, in isto precedit. uersus causa est, ut ostendat totam intentionem quam gerit chorus in officio suo. Igitur, quia finis continet futurum effectum, siue in malo seu in bono, merito post completum officium ante specialem orationem uersus ponitur: at in isto officio quoniam sedetur ad lectionem post psalmos, precedit uersus lectionem. Nulli dubium quin aliqua quies sit fessis sessio, et quasi aliqua presumptio de otio. Ac ideo quia Deus non spernit preces afflictorum, constitutum est ut illico post afflictionem corporum sequatur oratio uersus. Coniungunt nos nouem lectiones conuersationi nouem  ordinum angelorum. Coniungunt nos nouem responsorii gaudiis eorumdem nouem ordinum angelorum. Et quoniam orandum est antequam ad illorum societatem perueniamus, celebratur uersus orationis communis chori ante lectionem. Primus uersus dicit, Memor fui nocte nominis tui, et cetera: ipsa uerba ostendunt cur surreximus de statu nostro. Secundus uersus, Media nocte surgebam. Iste ostendit, qua ora noctis oporteat surgere; sed quoniam negligentes sumus de tempore quo soliti erant surgere patres nostri, non audemus mentiri, mutamus uersum istum, et dicimus alterum. Quoniam tu illuminas lucernam meam. Tertius uersus dicit: Exaltare, Domine. Iste aperte Nouum Testamentum  recolit, in quo Christus exaltauit hominem assumptum ad celos in uirtute sua. Quia diximus quod media nocte surgendum esset in nocturnali officio, ex uerbis sancti Augustini et Hieronymi oportet nos confirmare nostra. Dauid dicit in psalmo, Beati immaculati; quo tempore ipse solitus esset surgere ad confitendum Domino, Media nocte surgebam. Et in alio loco, Preueni in maturitate, et clamaui. Quod ita Augustinus: Preueni intempesta nocte, et clamaui. Plures codices non habent, intempesta nocte, sed, in maturitate, uix autem unus inuentus est qui haberet geminata in prepositione, id est, in immaturitate. Immaturitas itaque hoc loco nocturnum tempus est, quod non est maturum, id est, opportunum, ut agatur aliquid uigilando, quod etiam uulgo  dici solet hora importuna: nox quoque intempesta, id est, media, quando quiescendum est. Hinc procul dubio nuncupata est, quia importuna est actionibus uigilantium. Tempestiuum enim dixerunt ueteres opportunum, et intempestiuum importunum, a tempore ducto uocabulo, non ab illa tempestate que consuetudine Latine lingue celi perturbatio iam uocatur, quanquam isto uerbo libenter utantur historici, ut dicant, ea tempestate, quod uolunt eo tempore intelligi. Unde et Hieronymus in libro de uita Paule, Post Alleluia cantatum, quo signo uocabantur ad collectam, nulli residere licitum erat, sed prima uel inter primas ueniens ceteras operiebatur, pudore et exemplo ad laborem eas prouocans, non terrore. Mane, hora tertia, sexta, nona,  uespere, noctis medio per ordinem psalterium canebant. Item eiusdem ad Demetriadem uirginem: Nunc tantum ad uirginem loquar, id est, non ea que extra te, sed in te sunt, tantum considerans. Preter psalmorum et orationis ordinem, quod tibi hora tertia, sexta, nona, ad uesperum, noctis medio, et mane semper est exercendum, statue quot horis sanctam Scripturam ediscere debeas, quanto tempore legere, non ad laborem, sed ad delectationem et instructionem anime. Cumque hec finieris spatia, et frequenter te ad figenda genua sollicitudo anime suscitarit, habeto lanam semper in manibus, uel staminis pollice fila deducito, uel ad torquenda subtegmina in alueolis fusa uertantur, aliarumque neta aut in globum collige, aut textenda compone, et reliqua.  Et iterum eiusdem ad aliam de institutione filie. Preponatur ei probe fidei, morum ac pudicitie uirgo ueterana, que illam doceat et assuescat exemplo ad orationes et psalmos nocte consurgere, mane hymnos canere, tertia, sexta, nona hora stare in acie quasi bellatricem Christi, accensaque lucerna reddere sacrificium uespertinum. Sic dies transeat, sic nox inueniat laborantem, oratio lectioni, lectio succedat orationi. Sufficiant nobis hec exempla ad demonstrandum qua hora surgendum sit in nocturnali officio; et hic habeant finem tres stationes uigiliarum, que per ternas horas diuise exercite sunt, et in quarta oriente iam Lucifero, excussis torporibus tedii nostri, sobrie et strenue prestolemur  aduentum Domini nostri Iesu Christi, qui sua resurrectione nos letificauit, et informauit ad resurrectionem nostram, quam desiderauerunt patres, sed in nobis impleta est, in quos fines seculorum deuenerunt. Quos fines recolimus in matutinali officio usque ad resurrectionem corporum.



CAPUT X. De matutinali officio.

Matutinale officium tempus Noui Testamenti mentibus nostris intimat, hoc est ab initio baptismi usque ad plenam remunerationem quam promisit Deus cum iureiurando Abrahe et filiis suis in eternum. Eo enim tempore, id est matutinali, baptizati sunt filii Isrel in mari Rubro, ut Exodus narrat: Factum est, inquiens, in uigilia matutina, et ecce  respiciens Dominus super castra Aegyptiorum per columnam ignis et nubis, et interfecit exercitum eorum, et subuertit rotas curruum, et reliqua. Quando isti sunt interfecti, tunc baptizati sunt filii Isrel. Que sit uigilia matutina, Beda in tractatu super Marcum monstrat, ubi disputat de quarta uigilia noctis: Et circa, inquit, uigiliam quartam noctis uenit ad eos ambulans super mare. Stationes et uigilie militares in terna horarum spatia diuiduntur. Quando ergo dicit, quarta uigilia noctis uenisse ad eos Dominum, ostendit tota nocte periclitatos, et extremo noctis tempore eis auxilium prebitum. Et paulo post: Cum uero mentem quis nisi iustus ad superni lumen presidii et perpetue dona retributionis erexerit, quasi inter noctis umbras repente  exortum Luciferi conspicit, quod diem proximum nuntiat. Lucifer namque cumplurimum tres horas noctis, id est, totam uigiliam matutinam, illuminare perhibetur. Aderitque Dominus qui, sopitis tentationum periculis, plenam libertatis fiduciam sue protectionis attribuat. Quod tempus, id est baptismi, prefiguratum est in arca Ne, in qua pauci, id est, octo anime salue facte sunt. Docet Petrus apostolus hoc precessisse in forma nostri baptismatis, dicens: In qua pauci, id est, octo anime salue facte sunt per aquam, quod et nos nunc similis forme saluos baptisma facit, et reliqua +. Sicut tunc octo anime fuerunt in arca, ita possumus inuenire octo ordines electorum sub tempore baptismi. Primus ordo est primitiue Ecclesie uersantis in populo  Iudaico; secundus, eiusdem primitiue Ecclesie intrantis ad gentes; tertius, credentis gentilitatis; quartus, resipiscentis populi Iudaici; quintus, eoram qui futuri sub tempore Antichristi: sextus, et septimus, et octauus, eorum, qui uniuersaliter colligendi sunt ex Asia, et Europa, et Africa, et fruentur maiori pace quam nunc fruatur Ecclesia. Unde Gregorius: Que sagena scilicet uniuersaliter tunc repletur, cum in fine suo humani generis summa concluditur. Primus psalmus monstrat primitiuam Ecclesiam, que reformata et edificata est Christi predicatione, eo iam regnante, sicut ipse dicit, Data est mihi omnis potestas in celo et in terra. Quod primus et secundus uersus dilucidant: Dominus  regnauit, decorem induit, induit Dominus fortitudinem et precinxit se. Iste regnantem Christum monstrat; at secundus, edificationem membrorum suorum, dicens: Etenim firmauit orbem terre, qui non commouebitur. Quid iste psalmus in se contineat, addiscimus uerbis sancti Augustini in expositione tituli ipsius. Ita enim infit: In titulo enim tanquam admonemur in limine quid intus queramus. Inscriptus ergo est ita: Laus cantici ipsi Dauid in die ante sabbatum, quando fundata est terra. Et post aliqua: Cum omnes qui credunt per uniuersam terram, immobiles sunt in fide, fundata est terra: tunc fit homo ad imaginem Dei, quod significat sextus ille dies de Genesi. Sed quomodo illum fecit Deus? Quomodo fundata est terra? Christus uenit ut fundaret  terram. Fundamentum enim aliud nemo potest ponere preter id quod positum est, quod est Christus iehsu +. Super hoc fundamentum apostolica Ecclesia primo fundata est. Ipsa uenit ad ceteras nationes, annuntians eis Christi aduentum, et precipiens ut ei iubilarent et seruirent. Unde idem qui supra dicit in tractatu psalmi nonagesimi noni: Iubilate ergo Domino uniuersa terra. Nunquid modo uocem meam audit uniuersa terra? Et tamen hanc uocem audiuit uniuersa terra: Iam iubilat Domino uniuersa terra, et quod adhuc non iubilat, iubilabit. Pretendens enim benedictio incipiente Ecclesia ab Hierusalem per omnes gentes, et reliqua. Ex his uerbis nostram uocationem sentimus in secundo psalmo per predicationem apostolorum; ac in tertio nostram  beneuolentiam offerimus apostolorum uocationi, et dicimus, Deus, Deus meus, ad te de luce uigilo. Sitiuit in te anima mea, quam multipliciter tibi caro mea. Titulus psalmi monstrat presentem psalmum cantatum esse ex persona gentilitatis. Titulum habet ipse psalmus, Ipsius Dauid cum esset in deserto Idumee. Quod ita idem Augustinus in tractatu psalmi eiusdem: Per Idumee nomen intelligitur seculum istud. Idumea enim gens erat quedam errantium hominum, ubi idola colebantur.

Arca enim Ne, que octo animas continebat, bicamerata erat. De qua re scribit idem qui supra, in libro quinto decimo de Ciuitate Dei: Et fieri quidem potest ut et nobis quispiam, et alius alio modo exponat hec aptius, dum tamen ea que dicuntur, ad  hanc, de qua loquimur, Dei ciuitatem in hoc seculo maligno tanquam in diluuio peregrinantem, omnia referantur, si ab eius sensu, qui ista conscripsit, non uult longe aberrare, qui exponit. Exempli gratia, uelut si quispiam quod hic scriptum est, inferiora bicamerata et tricamerata facies ea, non quod ego in illo opere dixi uelit intelligi, quia ex omnibus gentibus Ecclesia congregatur: bicameratam dictam, propter duo genera hominum, circumcisionem scilicet, et preputium, quos Apostolus et alio modo dicit Iudeos et Grecos, et reliqua. Quia futurum est ante persecutionem Antichristi, ut populus ex preputio et circumcisione unum sint in fide, ideo duo psalmi in tertio ordine continentur sub una antiphona.  Que continentur in psalmo, Deus misereatur nostri, utrumque populum designant, scilicet Iudeum et gentilem. Postquam hi fuerint coniuncti, ueniet tribulatio Antichristi, in cuius figuram precessit Nabuchodonosor et mittet in caminum tribulationis tres filios Ne, quasi tres pueros, quos non solum liberauit Deus de eius malignitate, quia electi sunt, sed et benedicent Domino in similitudinem trium puerorum. Quapropter cum in ceteris psalmis solemus dicere Alleluia, in ista benedictione Latinis uerbis utimur ad commendandam tribulationem quam passuri sunt sancti in diebus memorati Antichristi siue modo patiuntur a membris eius. Et non est necesse ibi cantare, Gloria Patri et Filio, quia in ipsa benedictione commemoramus eamdem  sanctam Trinitatem, dicendo: Benedicamus Deo Patri, et Filio, et Spiritui sancto. Diximus de Gloria Patri quod eius usum scripserit beatus Hieronymus ad papam Damasum. Post hoc secundum Danielem erit quies aliqua qui ita dicit: Beatus qui exspectat, et peruenit usque ad dies mille trecentos triginta quinque. Quod beatus Hieronymus sic exponit: Beatus, inquit, qui, interfecto Antichristo, supra mille ducentos nonaginta dies, id est, tres semis annos, dies quadraginta quinque prestolatur, quibus est Dominus atque Saluator in sua maiestate uenturus. In qua quiete celebrabitur laus Dei que continetur in tribus psalmis, scilicet, Laudate Dominum de celis, et Cantate Domino canticum nouum, et Laudate Dominum in sanctis eius; ab uniuerso genere  humano quod euadet de tribulatione, quod genus humanum a tribus filiis Ne propagatum est. Unde Augustinus in memorato libro quinto decimo de Ciuitate Dei: Tricamerata uero, que in arca erat, eo quod omnes gentes de tribus filiis Ne post diluuium reparate sunt. Siue alio modo, ut idem Augustinus in libro Questionum Euangeliorum, titulo quadragesimo septimo. Ad ipsa tria genera que assumuntur arbitror pertinere etiam illa tria nomina sanctorum uirorum, quos solos liberatos Ezechiel propheta prenuntiat, Ne, Daniel, et Iob. uidetur enim Ne pertinere ad eos per quos Ecclesia regitur, sicut per illum in aquis arca gubernata est, que figuram gestabat Ecclesie: Daniel autem, quia celibem elegit uitam, id est, nuptias terrenas contempsit,  ut, sicut dicit Apostolus, sine sollicitudine uiueret cogitans que sunt Dei, genus eorum significat, qui sunt in otio, sed tamen fortissimi in tentationibus ut possint assumi: Iob autem quia et uxorem habuit, et filios, et amplas terrenarum rerum copias, ad illud genus pertinet, cui molendinum deputatum est: sed tamen ut sint fortissimi in tentationibus, sicut ille fuit: non enim aliter assumi poterunt, nec puto alia esse genera hominum quibus constat Ecclesia, quam ista tria. Quoniam futura sunt hec unius uirtutis, scilicet patientie consortia et communia, sub una antiphona siue Alleluia canuntur tres psalmi, qui nos inuitant ad eorum societatem. Dein sequitur lectio, que pro admonitione  fraterna recitatur in choro, que semper placita erit quandiu in presenti seculo deget Ecclesia. Postea sequitur uersus aptus tempori tali, dicit enim, Dominus regnauit, et cetera. Tunc fiet illud quod Apostolus dicit, Cum tradiderit regnum Deo et patri. Quando regnum Deo tradit, sibi ipsi qui Deus est, coniungit illud ad perpetuum regnum suum. At hymnus Zacarie prophete recolit remunerationem promissam Abrahe, id est, ut seruiamus Domino sine timore in sanctitate et iustitia omnibus diebus. Tale seruitium reperitur modo in raris, qui sunt iam perfecti: Sed tunc ab electis omnibus celebrabitur, quia omnes erunt perfecti.



CAPUT XI. De nocturnali officio per quotidianas noctes.

 Ut enim dominica nox recolit ciues Hierusalem ab initio mundi usque in finem, quotidiane noctes peregrinationem mortalium, et abalienationem a patria inter inimicos degentem. Et quia duodecim hore sunt noctis, in quibus necesse habemus custodia Domini muniri, duodecim psalmos cantamus. Et quia hec custodia seria est per sex etates mundi, sex antiphonis coniungimus psalmos. Et quia sex etates mundi tribus temporibus concluduntur, scilicet naturalis legis, littere et legis gratie, tres lectiones leguntur, et tres responsorii canuntur.



CAPUT XII. De matutinali officio per quotidianas noctes.

In Dominicis noctibus per quinque antiphonas recolimus  statum Ecclesie ab initio apostolice stabilitatis usque ad perfectionem electorum, qui in fine mundi uenturi sunt: At quotidianis noctibus altero modo eumdem statum recolimus per mutationem psalmorum et canticorum a secunda feria usque in sabbato. Primus Psalmus, Miserere mei Deus, continet penitentum conuersionem. Iudei conuersi, qui deputantur in primitiua Ecclesia, istius psalmi uigorem frequentabant, quando ad predicationem Petri penitentiam egerunt, et compuncti sunt corde. De quibus scriptum est in Actibus Apostolorum. His cuditis compuncti sunt corde, et dixerunt ad Petrum et ad reliquos Apostolos. Quid faciemus, uiri fratres? Petrus uero ait illis: Penitentiam, inquit, agile, et baptizetur unusquisque uestrum in nomine  Iesu Christi. Simili modo per sequentes noctes idem Psalmus nos, qui de gentili conuersatione conuersi sumus, ad penitentiam prouocat. Sufficit de presenti psalmo. De ceteris, id est, Deus Deus meus, ad te de luce uigilo, et, Deus misereatur nostri: et, Laudate Dominum de celis, ac, Cantate Domino, atque, Laudate Dominum in sanctis eius. Iam dictum est: restat ordo ut ad secundam feriam reuertamur et transeamus per mutationem psalmorum et canticorum. Illud primo oportet intueri, ut psalmus et canticum sicut sunt in officio deputata unius noctis, ita sunt in rebus similia et significationibus. Psalmus uerba mea, habet hunc titulum, Pro ea que hereditatem accipit. Quem ita exponit Augustinus:  Intelligitur ergo Ecclesia, que accepit hereditatem, uitam eternam per Dominum nostrum Iesum Christum, ut possideat ipsum Deum, cui adherens, beata sit secundum illud, Beati mites, quoniam ipsi hereditate possidebunt terram. Hanc hereditatem primitiua Ecclesia accepit, que simul cum apostolis in presenti seculo uixit. Ex eius persona cantatur canticum Isaie prophete, Confitebor tibi, Domine, quoniam iratus es mihi: conuersus est furor tuus, et consolatus es me, etc. Canticum istud, illud tempus recolit, quando primum uexillum sancte Crucis erectum est. Unde in superioribus partibus in eodem propheta scriptum est, Et leuabit signum in nationes, et congregabit profugos Isrel, et reliqua. Quod sic Hieronymus in eodem exponit. In die illo, hoc est  in illo tempore, de quo et supradictum est, cum resurrexerit radix Iesse in signum populorum, siue ut dominetur gentium, apponet Dominus secundo manum suam, ut nequaquam iuxta eos nostros Iudaizantes in finem mundi, cum intrauerit plenitudo gentium: tunc omnis Isrel saluus fiat: sed omnia hec in primo intelligamus aduentu. Et paulo post: Leuabit igitur signum crucis in nationes uniuersas, et de synagogis Iudeorum primum Isrel populos congregabit, ut Apostoli preceptum Saluatoris implerent, qui dixerat: Ite ad oues perditas domus Isrel. Idem in sequentibus in memorato libro monstrat, de quibus canticum narret, dicens: Qui prius in solitudine dixeratis, quando ascendistis de terra  Aegypti, et mare siccatum est Rubrum: Cantemus Domino, gloriose enim magnificatus est: et nunc percussa lingua maris Aegypti, et flumine illius arefacto, atque conscisso et humiliato, glorificate Dominum, et dicite: Confitebor tibi, Domine, quoniam iram merui et furorem. Tuam misericordiam consecutus sum. Tu es enim Saluator meus, id est, iehsu: et nequaquam fiduciam habebo in idolis, nec timebo que non sunt timenda, sed tu es fortitudo mea, et laus mea. Hoc est inter psalmum et canticum, quod est inter opera iusti, et gratiarum actionem: ut psalmus demonstret, opera iusti post conuersionem, ut in est presenti psalmo: Quoniam ad te orabo, Domine, mane exaudies uocem meam: Mane astabo tibi et uidebo, et cetera: et canticum, Laudem Dei pro eodem opere. uersus post lectionem  per quotidianas noctes: illud tempus ad memoriam reducit, quando merces recompensabitur post laborem presentis seculi iustis a Domino. uersus dicit, Repleti sumus mane misericordia tua: et reliqua. Quem ita exponit Augustinus in eodem psalmo, unde sumptus est: Deinde, inquit, illa bona que futura sunt spe anticipans, et uelut facta iam deputans, repleti sumus, inquit, mane misericordia tua. Ergo in his uelut nocturnis laboribus, et doloribus prophetia nobis accensa est: sicut lucerna in obscuro loco donec dies illucescat, et Lucifer oriatur in cordibus nostris: Beati enim mundo corde, quoniam ipsi Deum uidebunt. Tunc replebuntur eo bono iusti, quod nunc esuriunt et sitiunt, cum per fidem ambulantes  peregrinantur a Domino. Unde et illud dicitur, Replebis me letitia cum uultu tuo: mane astabunt et contemplabuntur. Et, sicut alii dixerunt interpretes, Satiati sumus mane misericordia tua. Tunc satiabuntur; sicut enim alibi ait: Satiabor cum apparuerit gloria tua. Unde dicitur, Ostende nobis Patrem, et sufficit nobis. Atque ipse Dominus: Ostendam meipsum illi. Quod donec fiat, nichil boni nobis sufficit, nec sufficere debet, ne desiderium nostrum in uia remaneat. Et post pauca: Repleti sumus mane misericordia tua, et exsultauimus, et delectati [letati] sumus in omnibus diebus nostris. Dies ille, dies est sine fine, simul sunt lomnes illi dies. + Quod per quotidianas noctes sequitur post hymnum Zacarie, qui nos introducit post resurrectionem corporum in  eternam uitam, oratio consueta hoc innuit, quod illa omnia bona peccatores per penitentiam sperant.



CAPUT XIII. De tertia feria.

Tertia feria illud tempus recolit, quando ab impiis Imperatoribus persequebatur Ecclesia, qui conabantur auferre lucrum apostolorum, ne filios spirituales generarent. Tempus illud precipue fuit a prima persecutione Neronis usque ad tempora Diocletiani et Maximiani. Qui sancti eo tempore passi sunt psalmus monstrat, dicens: Iudica me, Deus, et discerne causam meam de gente non sancta, etc. Sequentia non minus demonstrant tristitiam sancte  Ecclesie, quam habebat quia ei aperte licebat Christum generare in cordibus electorum. Euasit sancta Ecclesia de hac tribulatione, et cantat canticum, quod cantauit Ezechias postquam liberatus est de Sennacheribus, et postquam eum Deus uisitauit per flagellum infirmitatis, ne eleuaretur cor eius de uictoria concessa. Unde et dicit, uiuens uiuens ipse confitebitur tibi, sicut et ego hodie: pater filiis notam faciet ueritatem tuam. Nam et ipse ideo flebat, quia dolebat orbitatem filiorum.



CAPUT XIu. De quarta feria.

Feria quarta tempus illud recolit, in quo sancta Ecclesia exaltata est super omnes inimicos suos. Quod ex titulo psalmi qui in ea cantatur, cognoscere  possumus. Titulus talis est: In finem psalmus Dauid, Canticum Hieremie, et Ezechiel ex populo transmigrationis cum inciperent exire. Iste psalmus ex persona eorum cantatur, qui intuentur reditum ad Hierusalem, et libertatem populi Dei. Sicut Iudei quondam liberati sunt de Babylonia, et transducti Hierusalem, ita et Ecclesia nostra liberata est de manu impiorum imperatorum, et donata libertati tempore Constantini imperatoris. Unde exsultat in cantico, quod cantauit Anna Samuelis mater postquam liberata est de afflictione Phenenne emule sue, Exsultauit, inquit, cor meum in Domino, et exaltatum est cor meum in Deo meo. Ab illo enim tempore postquam respublica et potestas Romanorum  subdita est apostolicis uiris et Christianis imperatoribus, dilatatum est os Ecclesie super inimicos suos, scilicet et paganos et perfidos Iudeos. Ista dilatatio hodierna die permanet, det Deus, ut diu permaneat et impleatur illud Apostoli. Donec plenitudo gentium introierit, et sic omnis Isrel saluus fiet.



CAPUT Xu. De quinta feria.

Iste articulus sub una uirga, id est, sub uno regimine suscipit populum Iudaicum, et populum gentilem. Quia in isto articulo recipiendus est populus Iudaicus, cantatur psalmus in quinta feria, qui pretitulatur ex oratione Moysis. Talis est titulus, Oratio Moysis hominis Dei. Sequitur canticum, Cantemus Domino. Quod olim cantauere in figura future uictorie  percipient quando implebitur quod Dominus in Euangelio dixit, Amodo non me uidebitis donec dicatis, Benedictus qui uenit in nomine Domini.



CAPUT XuI. De sexta feria.

Sexta feria celebratur in memoriam passionis Saluatoris nostri. Psalmus qui in ea cantatur, hunc titulum habet, Ipsi Dauid, quando eum filius eius persequebatur. De quo titulo ita dicit Augustinus in prologo eiusdem psalmi: Agnoscamus ergo quemadmodum Christum persequebatur filius suus: habebat enim filios de quibus dicebat: Non ieiunant filii sponsi quandiu cum illis est sponsus, cum autem ablatus fuerit sponsus, tunc ieiunabunt filii  sponsi. Ergo filii sponsi apostoli, et inter hos persecutor diabolus Iudas. Passionem itaque suam in hoc psalmo predicaturus est Christus. Canticum passionem eius nichilominus sonat, dicens: Cornua in manibus eius, ibi abscondita est fortitudo eius. Quod sic Hieronymus exponit: uexilla et trophea crucis, et in ipsis cornibus abscondita est fortitudo eius, et paulo post in cruce ergo paulisper fortitudo eius abscondita est, quando dicebat ad Patrem: Tristis est anima mea usque ad mortem: et, Pater, si possibile est, transeat a me calix iste, et in ipsa cruce: Pater, in manus tuas commendo spiritum meum. Ista est quinta nox a secunda feria. Sicut in quinto psalmo per Dominicas noctes celebratur contemptus Nabuchodonosoris, et uictoria trium puerorum, inter quos  erat quartus aspectus filii hominis: ita et nunc in quinto loco contemptus totius mundi, et uictoria summi et solius triumphatoris illius, cuius aspectus olim uidebatur inter tres pueros. Digneque in sexta feria memoratur eius passio pre ceteris noctibus, quia in ea peracta est.



CAPUT XuII. De sabbato.

Sabbatum recolit memoriam electorum Iudeorum, qui iuncti erunt Ecclesie in fine mundi. Sabbatum quod fingebant et fingunt Iudei carnales se obseruare. Iudei fideles in ueritate custodient in fine. Psalmus qui in eo cantatur, talem titulum habet: Psalmus cantici in die sabbati. Ex titulo psalmi conueniens  est psalmus sabbato. Quomodo congruat populo Iudaico, uersus quidam demonstrat, dicens: In decachordo psalterio cum cantico et cithara. Quod ita Augustinus, decachordum psalterium modo audistis: Decachordum psalterium significat decem precepta legis; sed cantare in illo opus est non portare psalterium, nam et Iudei habent legem: portant, non psallunt. Qui sunt qui psallunt? Qui operantur. Qui operantur cum tristitia, nondum psallunt, Qui sunt qui psallunt? Qui cum hilaritate faciunt bene, et reliqua. Hoc credimus futurum esse in populo Iudaico, quando populus unus erit cum sancta Ecclesia, quod modo beatus Augustinus narrat de sancta Ecclesia. Canticum quod sequitur, audite celi, quomodo sabbato conueniat et populo Iudaico,  dominus Beda explanat in secundo libro tractatus super Lucam: Confluebant autem die sabbati in synagogis, ut iuxta quod Dominus precipit, uacate et uidete, quoniam ego sum Deus, feriatis mundi negotiis ad meditanda legis monita quieto corde residerent, Cuius quotidie det notionis agende hactenus in Ecclesia perdurat indicium quia ad memoriam prisce religionis canticum Deuteronomii, in quo uniuersus ueteris populi status, quid uidelicet offenso, quid propitio Deo meruerit, continetur, nonnullis in locis sabbato dicere consueuit: alioquin esset preposterum, ut in prioribus septimane diebus prophetarum dictis carminibus, Moysis ultimum diceretur. ualet enim ad opusculum huiusce fabricationis si consideremus ex sensibus et intellectu  psalmorum Dominice noctis in matutinali officio, quomodo eis colligentur psalmi et cantica, que sunt per sex dies hebdomadis. Primus psalmus, Dominus regnauit, Domini regnum demonstrat post eius resurrectionem, de quo ipse dicit: Data est mihi omnis potestas in celo et in terra; e contra, Miserere mei, Deus, penitentiam mortui hominis peccato, sed etiam respirantis per bonum odorem, quem accepit a nuntiis uerborum Dei. Pro illo enim uenit Christus mori et resurgere a mortuis, ut ipse in Euangelio manifestat dicens: Non ueni uocare iustos, sed peccatores, et iterum: ueni enim saluare quod perierat, et ut manifestius dicam, propterea surrexit ut nos resurgeremus: sua resurrectio exstitit per corpus  immortale, nostra exstat per penitentiam. Unde non immerito sicut uice resurrectionis sue, Dominus regnauit, cantamus in Dominicis, et in festiuis noctibus: ita congruit uice nostre resurrectionis in sequentibus noctibus, Miserere mei, Deus, cantare. Quoniam duo continet memoratus psalmus, Dominus regnauit, Christi regnum acceptum per triumphum crucis, et firmationem sancte Ecclesie non commouendam a statu suo, psalmus de secunda feria et canticum huic, id est, psalmo, Dominus regnauit, propter constructionem ecclesie, adnectuntur. Psalmus, uerba mea, uocem Ecclesie continet, que in primo tempore coniuncta est apostolis. De qua dicit Augustinus in psalmo quinto: uox ecclesie est in hoc psalmo, + uocate ad hereditatem Domini,  uerba mea, exaudi me, Domine: uocata inuocat Dominum, ut eodem opitulante, pertranseat nequitiam seculi huius, et ad eum perueniat canticum. Confitebor tibi, Domine, ut superius demonstratum est, eamdem Ecclesiam presentat. Psalmus, Iubilate Domino omnis terra, chorum predicatorum continet, qui non timentes minas principum, exciuerunt Ecclesiam de Babylone ad seruiendum Domino soli: Quid idem chorus passus sit a ciuibus Babylonie ciuitatis, psalmus, Iudica me, Deus, et discerne causam meam de gente non sancta, dilucidat. Canticum minime latet angustiam Ezechie regis, qui dixit, Ego dixi in dimidio dierum meorum uadam ad portas inferi, et cetera que sequuntur. Ezechias bonus et iustus rex annumeratur in corpore predicantium.  Satis indicat presens canticum angustiam presentis Ecclesie, de qua angustia dicit uersus, Recogitabo omnes annos meos in amaritudine anime mee. Psalmus, Deus, Deus meus, continet uocem gentilis populi, qui a somno anime euigilat post introductam illuminationem predicatorum. Quis sit somnus, de quo euigilat, quando dicit, Deus, Deus meus, ad te de luce uigilo. Augustinus memoratus dilucidat in tractatu eiusdem psalmi: Illud autem, inquiens, cauere debemus, ne ipsa anima nostra dormiat. Malus enim est somnus anime, bonus somnus corporis, quo reparatur ualetudo corporis. Somnus autem anime est obliuisci Deum suum. Quecunque anima oblita fuerit Deum suum, dormit. Et infra: Deus, Deus meus, ad te de luce uigilo, sitiuit in te anima  mea. Ecce illud desertum Idumee uidere quomodo hic sitit. Et paulo post, Quando anima sitit, fontem sapientie sitit. De ipso fonte sapientie inebriabuntur anime nostre, sicut alius psalmus dicit, Inebriabuntur ab ubertate domus tue, et torrente deliciarum tuarum potabis eos. Sitienda est ergo sapientia, sitienda iustitia. Eamdem reuersionem sonat psalmus in quarta feria, id est, de obliuione Dei ad eius recordationem, quasi de Babylone ad Hierusalem. In eodem psalmo aliqua sitis memoratur similis de psalmo, Deus, Deus meus. Infit iste psalmus, Sulcos eius inebria, multiplica generationes eius. Unde idem qui supra in tractatu psalmi, Te decet hymnus Deus, uidemus, credunt, et ex credentibus alii credunt, et ex illis alii credunt, et non sufficit uni nomini  ut factus ipse fidelis unum lucretur. Canticum, Exsultauit cor meum in Domino, liquido monstrat, sanctam Ecclesiam superiorem esse Babylonia. Psalmus, Deus misereatur nostri, in quo per uoces predicantium colligitur populus Iudaicus, dicentium: Confiteantur tibi populi, Deus, conuenit cum psalmo de quinta feria, Domine, refugium factus es nobis, qui habet titulum, Oratio Moysis hominis Dei: Cui apte respondet canticum, Cantemus Domino. Hymnus trium puerorum, Benedicite, Passionem Domini ac triumphum eius ad memoriam nobis reducit. Nabuchodonosor diabolum significat: ministri eius, qui accenderunt flammam ignis in fornace, Iudeos clamantes, Crucifige, crucifige, missi sunt tres pueri in caminum  ignis: futurum enim erat, ut furorem incendii Iudeorum sustineret Christus. Tres fuerunt pueri, qui una uoce confitebantur Domino. Tria pura sacramenta exierunt de homine Christo in passione eius, spiritus, aqua et sanguis, que tria unum monstrant Christum: erat in fornace aspectus quarti, quasi similitudo Filii Dei. Etenim pendebat siue sepeliebatur corpus Christi assumptum ex Maria uirgine: Puerorum corpora non sunt corrupta in fornace: futurum erat ut Christi corpus non corrumperetur putredine mortis. Liberati sunt tres pueri de camino: liberatus Christus de ore leonis. Propter hoc sacramentum, ut opinor, audiui cantari in uigiliis Pasche in Ecclesia Turonensis post lectiones, Benedicite. Omnes qui pie uolunt uiuere, persecutionem  patiuntur, et pertinent ad corpus trium puerorum, qui missi sunt in caminum: cuius corporis caput est Christus: at hi qui persecutiones ingerunt, ad corpus diaboli, cuius membrum exstitit Nabuchodonosor, et omnes persecutores usque ad maximum membrum Antichristum. Et merito in quinto ordine recolitur euasio electorum de persecutoribus, quia corpus quod quinque sensibus regitur possunt occidere: amplius autem quid faciant, non habent. Psalmus de sexta feria, ut pretulimus, et canticum Christi passionem detinent. Laudate Dominum de celis, et Cantate Domino, et Laudate Dominum in sanctis eius, actum sancte Ecclesie monstrant post transactam persecutionem, quem continet uersus, Bonum est confiteri Domino, et psallere nomini tuo  altissime. At canticum, Audite, celi, que loquor, quamuis duo in se contineat, id est, remunerationem Domini pro bonis, et retributionem pro offensis: tamen propter sabbati quietem, in qua cantatur, ad eos illud dirigimus, qui bona pace utuntur post persecutionem in Ecclesia nostra. De quibus dicit uersus, Pars autem Domini populus eius, Iacob funiculus hereditatis eius.



CAPUT XuIII. De Dominicis noctibus in matutinali officio a Septuagesima usque in Pascha.

Per Dominicas noctes a septuagesima usque in Pascha Domini, in matutinali officio duo psalmi mutantur, Miserere mei, Deus. Et, Confitemini Domino. Per hos duos psalmos informantur hi, qui  nondum sunt perfecti, etiam illo modo quo homines hic perfecti esse possunt. De quibus dicebat Paulus: Quicunque perfecti, hoc sapite; quibus non congruit preceptoribus et doctoribus auferre timorem et spem. Timorem, quem oportet nobis peccatoribus, habere in presenti peregrinatione de uindicta Dei, inculcat psalmus, Miserere mei, Deus, qui resultat uocem peccatoribus penitentis. Plangamus peccata in psalmo, Miserere mei, Deus: post planctum aderit caritas, que foras mittit timorem per spiritum, qui consolatur corda lugentium. Ac ideo quia post dolorem cordis, et indignationem reatus solet caritas prebere fiduciam accedendi ad Dominum, ascendamus spe sortis electorum ad bona opera  laudandi Deum, et dicamus ad alterutrum: Confitemini Domino quoniam bonus, de his duobus gradibus scribitur in Deuteronomio. Non accipies loco pignoris inferiorem et superiorem molam, quia animam suam apposuit tibi: Quod sic sanctus Gregorius exponit: Accipere namque aliquando dicimus auferre. Unde et aues ille, que rapiendi sunt auide, accipitres uocantur. Et paulo post: Pignus uero debitoris est confessio peccatoris. A debitore enim pignus accipitur, cum a peccatore iam peccati confessio tenetur. Superior autem et inferior mola, est spes et timor. Et iterum post pauca: In peccatoris itaque confessione incessanter debet spes et formido coniungi, quia incassum misericordiam sperat, si non etiam timeat: et incassum iustitiam  metuit, si non etiam de misericordia confidit. Et iterum, Tollit enim superiorem, si flenti peccatum, dicat: Non habebis ueniam de commissis; tollit inferiorem, si peccantem palpet, et dicat: Age mala inquantum uis. Nam Deus prius est, et ad indulgentiam paratus, et reliqua, psalmus, Dominus regnauit, perfectos informat, quales fuerunt apostoli: Miserere mei, Deus, fragiles infirmos quos oportet plorare et plangere, quod significat tempus Septuagesime. uidetur paruitati nostre congruere propter numerum Septuagesime, qui tenet peregrinationem nostram, ut cum Alleluia et cum altitudine psalmi, Dominus regnauit, Gloria in excelsis Deo introducatur in thesauros suos usque ad diem exsultationis Ecclesie per resurrectionem capitis nostri.



CAPUT XIX. De uersibus, qui in Quadragesima sunt, usque in passionem Domini.


Sepe dictum est quod psalmus, Qui habitat in adiutorio altissimi, mentionem eorum informet, qui in certamine positi in Domino ponunt spem suam et omne adiutorium ab eo deprecantur. Est enim sancta Ecclesia in maiori certamine constituta diebus Quadragesime, quam in alio tempore. Ideo hunc psalmum eo tempore frequentat in uersibus, qui Domini protectionem insinuat et adiutorium.



CAPUT XX. De passione Domini.

Dies passionis Domini computantur duabus hebdomadibus ante pascha Domini. Neque enim ab re  est, quod in duabus hebdomadibus recolitur eius passio: quoniam in duobus temporibus huius mundi scribitur et informatur eadem passio; quale est illud primi temporis de Ne, qui inebriatus est uino, et denudatus iacuit, et ab uno filio dehonestatus, et a duobus ueneratus, et illud iam sub lege, Et erit uita tua quasi pendens ante te, timebis nocte et die, et non credes uite tue. In illis diebus amittimus per undecim dies in solis responsoriis gloriam sancte Trinitatis, quoniam per humilitatem ueniendum est ad passionem Christi. Passio et persecutio quantum ad presens cernitur, massam que ex Adam sumpta est. Hanc immutationem humilitatis designant turbe, que obuiam uenerunt Domino die Palmarum ad  descensum montis Oliueti. Hymnus scilicet, Gloria Patri et Filio et Spiritui sancto: gloriam sancte Trinitatis recolit. Quoniam una est persona Filii Dei et filii hominis, qui pati uenerat, conformat se sancta Ecclesia capiti suo, et de glorificatione eius reticet usque dum exaltetur per triumphum uictorie. Hec humiliatio prius, et iterum exaltatio per unum uersum psalmi centesimi noni monstratur, qui dicit: De torrente in uia bibet, propterea exaltabit caput. De hoc torrente Dominus in uia bibit, quoniam mortem in transitu gustauit, atque ideo exaltauit caput, quia hoc quod moriendo in sepulcro posuit, surgendo super angelos eleuauit. Quamuis rite congruat, ut propter humiliationem capitis nostri, proximam, omittamus glorificationem sancte Trinitatis,  in qua honoratur filius hominis propter unitatem persone Filii Dei. Unde et ipse precepit apostolis, ne alicui diceret transfigurationem suam in monte, antequam resurgeret a mortuis: potest tamen et simpliciter intelligi, quatenus ad memoriam nobis reducat, quod aliquando esset tempus, quando memoratus hymnus non dicebatur in Ecclesia nostra. A sancto Hieronymo scriptum est de eodem hymno ad Damasum papam. Simile est et illud, quod Innocentius papa scripsit, non Missam celebrari in Parasceue, et in sabbato sancto: tamen celebratur missa, que celebrabatur ab apostolis, scilicet, per solam orationem Dominicam. Si hoc uoluit monstrare uerbis suis, ubi dicit, sacramenta penitus non celebrari, ut nullo modo celebrarentur, nemo id  seruat apud nos. Sed ut populus qui reficiendus erat ipso die haberet in fundamentum corpus Dominicum, et nichilominus reducatur nobis ad memoriam missa apostolorum, celebratur eadem: quod non est necesse fieri in sabbato sancto, quia exspectant omnes ieiuni usque ad noctem quando missa celebratur resurrectionis Domini. Ab illo die quando omisimus Gloria Patri, due hebdomade sunt, hoc est, quatuordecim dies usque in Pascha Domini. Dies Pasche iam de tertia hebdomada est, in qua restauratur omnis amissa glorificatio. In tertio tempore legis gratie omnia beneficia redduntur Ecclesie, que exspectauerunt patres nostri, qui tenebantur in claustris inferni, tempore naturalis legis, et tempore legis littere. Neque abhorret a uero, si dies Passionis  Domini, qui per duas hebdomadas celebrantur, quasi per duo tempora eorum murmurationem ad memoriam nobis reducant, qui meritis suis celeste regnum promerebantur, et tamen humiliati erant in claustris inferni usque ad tertiam hebdomadam legis gratie.



CAPUT XXI. De Cena Domini, et Parasceue, ac Sabbato sancto.

Quantum potuit institutor officii conformari nos uoluit sua admonitione Christi passioni, et causis apostolorum qui obstricti erant tempore passionis, nec non et disiungi moribus persecutorum. Primo dicendum est, quod omnis doctrina pastoris taceatur in Ecclesia his diebus, id est, cena Domini, et  Parasceue, ac sabbato sancto. Non dicitur, Domine, labia mea aperies, non datur benedictio legentibus, admonitio lectionis non ministratur in matutinali officio: post hymnum Zacarie non gubernatur oratio solito more a pastore. Ideo hec non fiunt, quia pastor noster Christus recessit, et arietes gregis, qui iam predestinati erant, ut pastores forent Ecclesie, dispersi sunt. Minores quique faciunt suum officium typo discipulorum, qui forsan minus cogniti erant discipuli esse Christi, et typo mulierum que presentes adesse poterant humiliationi Christi. Solent enim aliqui cantores omittere uersum ante Benedictus Dominus Deus Isrel, quia non precedit lectio, quod non oportet illis facere. Suum officium illis celebrant, sed pastoris officium reticetur.  Inuitatorium non cantant, ut doceant malum conuentum uitare suos qualis fuit apud Iudeos de nece Christi. Quanto propius instant passioni, tanto se plus humiliant in officio suo. Igitur in istis noctibus siue diebus penitus omittunt, Gloria Patri et Filio et Spiritui sancto. Omnis salutatio deest in istis tribus diebus, siue noctibus ad uitandam salutationem pestiferam, qualem diabolus Iudas exercuit. Necnon etiam altitudo signorum, que fiebat per uasa erea, deponitur, et lignorum sonus usquequaque humilior eris sono, necessario pulsatur, ut conueniat populus ad Ecclesiam. Potest et in hoc humilior usus Ecclesie Romane designari antiquis temporibus, quam nunc sit, et precipue tunc, quando latitabat per cryptas propter persecutores: Nam adhuc  iunior Roma, que antiquis temporibus sub uno Domino cum antiqua Roma regebatur, usum lignorum tenet, non propter eris penuriam, sed propter uestutatem. Et quia Saluatoris nostri humiliatio per sepulturam triduo celebratur, conuenit ut per tres dies, id est, quintam feriam et sextam et septimam, humiliatio nostri officii subsequatur. Nouem psalmi, et nouem lectiones, et nouem responsorii, qui celebrantur per tres noctes, insinuant quod Dominus descendens ad inferiora loca terre, inde tria hominum genera rapuit, et transuexit ad societatem nouem ordinum angelorum. Hec tria genera distinguuntur in Euangelio per eos qui in agro sunt, et per eos qui in molendino sunt, atque per eos qui in lecto sunt. Et quia hec tria genera creduntur fuisse in naturali  lege, et in tempore legis littere, seu tempore prophetarum, merito per tres noctes recoluntur: et propter nouem ordines angelorum, quorum nomina legimus per nouenarium numerum, eorum reductio colitur ad societatem eorumdem angelorum. Memorata tria genera electorum Augustinus ita dilucidat in libro questionum Euangeliorum, titulo quadragesimo septimo: Qui sunt in illa nocte duo in lecto, et due molentes in unum, et duo in agro, de quibus omnibus binis singuli assumentur, et singuli relinquentur? Tria genera hominum hic uidentur significari. Unum eorum qui otium et quietem eligunt, neque in negotiis secularibus neque negotiis ecclesiasticis occupati, que illorum quies lecti nomine significata  est. Alterum eorum qui in plebibus constituti, reguntur a doctoribus, agentes ea que sunt huius seculi, quos et feminarum nomine significauit, quia consiliis  peritorum eis expedit, et molentes dixit, propter temporalium negotiorum orbem atque circuitum: quas tamen in uno molentes dixit in quantum de ipsis rebus et negotiis suis prebent usibus Ecclesie. Tertium eorum qui operantur in Ecclesie ministerio, tanquam in agro Dei, de qua agricultura Apostolus loquitur. Quoniam ista tria genera non abfuisse credimus in omnibus articulis temporum, que tamen quamuis electa essent, descendebant ad inferni claustra, et ea in istis diebus descendit Dominus inde auferre, et sociare actioni et cognitioni et gaudio scilicet angelorum, non immerito  per nouem psalmos, qui pertinent ad actionem, et nouem lectiones, que pertinent ad cognitionem operum Dei, et nouem responsorios, qui pertinent ad cantica sanctorum angelorum, nocturnalia officia celebrantur.



CAPUT XXII. De Exstinctione luminum

Quod lumen ecclesie exstinguitur in his noctibus, uidetur nobis aptari ipsi soli iustitie, qui exstinctus est et sepultus tribus diebus et tribus noctibus. Sol enim Christus illuminauit Ecclesiam suam per diem et noctem, ut in prosperitate diei sciret se moderate exaltare, et in aduersitate noctis equanimiter subsistere. Sol qui presentem mundum illuminat per  diem et noctem uiginti quatuor horis perlustrat orbem suum, et sunt simul inter tres dies et noctes septuaginta due hore: tot enim discipulos misit Christus binos et binos predicare ante faciem suam. Igitur per singulas noctes memoratarum feriarum uiginti quatuor lumina accenduntur. Et quia ipse sol significat solem nostrum, qui occubuit uespere passionis, per lumen, quod nos possumus accendere et exstinguere, instar ortus solis et occasus demonstramus ortum et occubitum ueri solis aliquo modo. Illuminatur nostra Ecclesia uiginti quatuor luminibus, et per singula cantica, in quibus nos oportet exsultare, decidimus mestitia, quia uerus sol noster occubuit, et sic quasi per singulas horas defectus solis augetur, usque ad plenam exstinctionem. Hoc enim  fit ter, quia triduo recolitur sepultura Domini. In die enim renouatur iste ignis. Non enim aliter potest recuperari ad utilitatem nostre Ecclesie nisi ex trinsecus accipiat fomentum. De qua re dicit Gregorius in Moralibus: Ignis namque corporeus, ut esse ignis ualeat, corporeis indiget fomentis. Qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus, subsistere. + Propter nostram infirmitatem reaccenditur, quia sine lumine non possumus nostra officia peragere in Ecclesia. Alioquin, conueniret potius ut post primam exstinctionem exstinctus esset usque ad gloriam resurrectionis et renouationis Noui Testamenti.



CAPUT XXIII. De tribus psalmis qui cantantur in nocturnali officio per septem dies baptismales.


Tres psalmi qui cantantur in Dominica nocte resurrectionis Domini, opera trium dierum monstrant que Dominus secundum Lucam promisit se perficere in presenti seculo. Dicit Lucas: In ipso autem die accesserunt quidam Phariseorum, dicentes illi: Exi, et uade hinc, quia Herodes uult te occidere. Et ait illis: Ite, dicite uulpi illi, ecce demonia eiicio, et sanitates perficio hodie et cras, et tertia die consummor. uerumtamen oportet me hodie et cras et sequenti die ambulare, quia non capit prophetam perire extra Hierusalem. Hec tria opera, id est, demonia eiicere, et sanitates perficere, et tertia die consummari, promisit  se acturum, et statim subiicit de sua passione, que futura erat in Hierusalem. De demonibus eiiciendis dicit secundum Ioannem: Nunc iudicium mundi est. Quod sic exponit sanctus Augustinus in sermone quadragesimo nono super eumdem Ioannem: Seruato illo in fine iudicio, ubi nouissime uiui et mortui iudicandi sunt. Possidebat ergo diabolus genus humanum, et reos suppliciorum tenebat chirographo peccatorum. Dominabatur in cordibus infidelium, ad creaturam colendam deserto Creatore deceptos captiuosque pertrahebat. Per Christi autem fidem, que morte eius et resurrectione firmata est, per sanguinem eius, qui in remissionem peccatorum fusus est, millia credentium a dominatu diaboli liberantur, Christi corpori copulantur, et sub uno capite  uno eius spiritu fidelia membra uegetantur: hoc uocabat iudicium, discretionem hanc, a suis redemptis diaboli expulsionem. De eadem expulsione dicit idem Ioannes Euangelista in sequentibus: Nunc princeps mundi huius eiicietur foras. Ipsa est prima dies de qua Dominus dicit secundum Lucam, Ecce demonia eiicio hodie. Ipsam diem monstrat prima antiphona, que dicit: Ego sum qui sum, et consilium meum non est cum impiis. Hoc est iudicium, id est discretio de qua dicit Ioannes, ut separati sint fideles, cum quibus est consilium Domini, ab impiis. Eamdem monstrat primus psalmus, Beatus uir, qui describit primo quid beatitudo debeat fugere et quid appetere, ac postea expulsionem impiorum nichilominus describit, dicendo: Non sic impii, non sic, sed tanquam puluis  quem proiicit uentus a facie terre, et cetera que sequuntur. Secunda antiphona monstrat quod in crastino dixit Dominus se perficere, secundum Lucam, hoc est, sanitates. Que sint iste sanitates, Ioannes continuatim postquam dixit: Ecce princeps mundi eiicietur foras, subiunxit, dicens: Et ego si exaltatus fuero a terra, omnia traham post me. Quod ita Augustinus in sermone memorato: Non itaque hoc ad diuersitatem hominum retulit, sed ad creature integritatem, aut certe omnia hominum genera, siue in linguis omnibus, siue in etatibus omnibus, siue in gradibus bonorum omnibus. Et post paululum: Ut sit caput eorum, et illi membra eius. De qua re dicit antiphona secunda, Postulaui Patrem meum, dedit  mihi gentes in hereaitatem. Que traxit post se, sunt gentes, quas Pater dedit Filio in hereditatem. Tertia antiphona tangit consummationem quam Dominus se promisit perfecturum in tertia die. Tertia dies est, quando eos de quibus diabolum eiecit et sanitati restituit, per coniunctionem corporis sui perducit ad societatem sanctorum angelorum. Antiphona dicit: Ego dormiui, et somnum cepi, et resurrexi. Resurrexit Christus, sed non solus. Hoc testificati sunt illi qui in die resurrectionis eius per resurrectionem apparuerunt multis in sancta ciuitate. Caput surrexit, necesse est ut membra sequantur. Propterea non dixit Paulus: Qui predestinatus est Filius Dei in uirtute secundum spiritum sanctificationis ex resurrectione mortui Iesu Christi Domini nostri, sed dixit:  Ex resurrectione mortuorum. Institutor officii congruentius non potuit singula opera trium dierum monstrare, quam per tres psalmos et tres antiphonas. In resurrectione Domini omnia hec impleta sunt: diabolus eiectus est a fidelibus, ipsi coniuncti sunt capiti, caput surrexit, humana natura in sua resurrectione coniuncta est nature angelorum, quamuis nimis exaltata sit super omnes angelos. Angeli ubique esse possunt citato transitu, et in celo et in terra: et illa humana natura a sua ipsa persona, iuxta quod ipsa eademque persona disposuit, potuit, quando uoluit, esse in terra et sublimari in celum per immortalitatis triumphum. Angelorum natura non eget cibo, nec eget potu, nec uestimento, neque uehiculo aliquo quo discurrat, neque eguit ista,  postea illa humana natura. Quapropter dixit Apostolus: Et si noueramus Christum secundum carnem, sed nunc iam non nouimus. Per istos tres dies informantur catechumeni nostri in membris Christi: primo quando per exorcizationem et abrenuntiationem expellitur diabolus, deinde per fidem perficitur sanitas in eis, postremo per manus impositionem episcoporum iustificantur. Resurrectio Christi nostra iustificatio est. Ibi resurgimus cum Christo, ubi iustificamur. Nempe per istos tres dies quasi per tres antiphonas, scilicet, primam, que nos disiungit ab impiis, et postea alteram, que coniungit capiti Christo, atque tertiam, que nos facit surgere per iustificationem, ingressi sumus in Ecclesiam. Ex persona neophytorum dico: Sequentes dies et noctes  baptismales ostendunt qualiter in ipsa Ecclesia secundum Christi doctrinam uiuere debeamus. Dies ostendunt resurrectionem Christi. Igitur quia una die resurrexit Christus, sic currunt nostra officia per illos septem dies, quasi adhuc sit dies Dominica. In Sacramentario cantamus. uere dignum et iustum est, equum et salutare, te quidem omni tempore, sed in hac potissimum die gloriosius predicare; cantores quotidie cantant: Hec dies quam fecit Dominus. Unam eamdemque diem per sacramenta baptismalia septem dierum celebramus, quando electi per omne curriculum huius uite non declinant per opera tenebrarum a capite suo, quod ita surrexit ut ultra non moriatur. Sicut dies recolit resurrectionem Domini,  ita nos sepulturam eius. Si fecimus de septem diebus unum diem propter iugem resurrectionem bonorum operum, debemus noctes precedentes quasi uni diei aptare. Triduana sepultura precessit resurrectionem Domini, et triduana sepultura precedit iustificationem nostram. Consepulti enim sumus cum illo, dicit Apostolus, per baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus.

Qui enim moritur ac sepelitur nullum peccatum potest operari. Per noctem enim designatur tempus quietis, ut Dominus in Euangelio: ueniet autem nox, quando nemo potest operari. Quamuis hic dicatur mixtim de bonis et malis operibus, possumus tamen noctem intelligere, quando quiescit homo a  prauis operibus. Hanc quietem in qua cessamus a malis, et uigilamus in bonis, recolimus per tres psalmos qui fiunt nocturnali officio per dies baptismales. Quando mergimur ter in aqua, consepelimur Christo triduano sepulcro. Ille enim cantat tres psalmos in nocte, qui mente retinet consepultum se esse Christo, et idcirco mortuum esse peccato. Ille mortuus est peccato, qui non operatur peccatum. Ille enim cantat in die, Hec est dies quam fecit Dominus, exsultemus et letemur in ea, qui perseuerat in innocentia et in bonis operibus.

Et quia hec certatim debemus meditari, et satagere, quandiu in presenti seculo sumus, id est, usque dum ueniat septima dies, in qua separatur anima a corpore, cantemus in die: Hec est dies  quam fecit Dominus, et in nocte celebremus sepulturam Domini. Et si in nobis pluribus non recolimus hanc mortificationem carnis que designatur per tres psalmos, et iustificationem, que designatur per unius coloris officium, saltem in his qui nuper baptizati sunt recolamus. Aliter: Qui baptizantur simplici corde, septiformem Spiritum percipiunt, quem Isaias propheta decantat super Dominum nostrum Iesum Christum singulariter requiescere. Nisi crederetur percipi posse ab eis idem Spiritus, qui baptizantur, non deprecaretur ab episcopis qui manus impositionem exercent, mitti in neophytos. Ut eidem septiformi Spiritui concinamus, per septem dies religiosius, et cum maiori cautela solito, nostros conuentus celebramus. Per singulos dies singulis  donis satagimus concinere. uitamus pigritiam, ne iuxta Domini uocem corripiamur, qui dixit: Cantauimus uobis, et non saltastis. Aduenit Spiritus sanctus nouus hospes, exercet canticum letitie inenarrabilis, scilicet sapientie et intellectus, consilii et fortitudinis, scientie et pietatis, ac timoris Domini. Hospes suscipiens debet saltare huic cantico fide, et spe et caritate. Propter hanc uicissitudinem per singulos dies cantamus aliquid, siue in responsorio, seu in Alleluia de psalmo, Confitemini Domino, qui recolit bonitatem et misericordiam Dei in seculum; et in nocte tres antiphonas siue Alleluia cum tribus psalmis. Unusquisque Christianus Spiritum sanctum debet colere fide, spe et caritate. Has tres sorores  habet unumquodque donum Spiritus sancti; et omnium septem sunt tres he sorores et singulorum. Quod in nostro usu possumus experiri, si septem fratres habuerunt tres sorores, et omnium sunt et singulorum. Ut recolamus unum Spiritum, qui hec omnia operatur, unum diem ducimus in religione per septem dies; et ut recolamus septem dona eius, dies multiplicantur per septenarium numerum: et, ut recolamus nostram fidem, spem et caritatem, que usque in finem mundi nobiscum manere debent secundum Apostolum, qui dicit: Nunc autem manet fides, spes, caritas, usque in septimum diem tres psalmos in nocte cantamus.

Baptismalia sacramenta usque ad completionem dierum septem tendunt, quia septiformi Spiritu ditantur  nuper baptizati: siue quia uniuersitas temporis, que fine septem dierum uoluitur, significatur per septem dies, in qua necesse est satagere ut nullus Christianus a fide, et spe, ac caritate alienus sit, quamuis cetera omnia bona opera non possit capere; seu quia unaqueque anima electa recedens a corpore, illico inuenit sabbatum, et habet suum opus completum, quia Deus die septimo compleuit opus suum. Deinceps in sequenti tempore quasi crescentium arborum frondes multiplicantur et recoluntur mores boni diuersorum operum per plures psalmos. Agimus Deo gratias, qui dedit in corde seruorum suorum, ut eo ordine statuerent officia nostra quo possit populus Dei ex eo predicari propemodum, sicut ex lectione. Habemus scriptum in  Romano Ordine, ut non dicatur Kyrie eleison, siue Christe eleison ad ullum cursum in memoratis diebus, sed sine retractatione cantemus, Hec dies quam fecit Dominus: exsultemus et letemur in ea. Collectam solam solet sacerdos dicere in fine officii. Si esset iam in re quod agimus, non ea diceretur; quoniam est in spe oratio sacerdotis, subsequitur, ut firmetur quod tenetur, et quod nondum tenetur accipiatur.

De qua re dicit Augustinus in tractatu psalmi centesimi quadragesimi octaui: Laus nostra letitiam habet, oratio gemitum. Promissum est nobis aliquid quod nondum habemus: et quia uerax est qui promittit, in spe gaudemus; quia tamen nondum habemus, in desiderio gemimus. Bonum est  perseuerare in desiderio, donec ueniat quod promissum est, et transeat gemitus, succedat sola laudatio. Quidquid orationis fit ab his qui ueraciter Pascha celebrant, siue in collecta, seu in cubiculo cordis, propterea fit ut quod promissum est, et nondum tenetur, adueniat uice desiderii quod sanctus Augustinus memorat, celebratur oratio sacerdotis. Idem in sequentibus ostendit quam letitiam recolat sancta Ecclesia in diebus omnibus Pentecostes. Propter hec, inquit, duo tempora, unum quod nunc est in tribulationibus et tentationibus huius uite, alterum quod tunc erit in securitate et exsultatione perpetua, instituta est nobis etiam celebratio duorum temporum ante Pascha et post Pascha. Illud quod est ante  Pascha significat tribulationem, in qua modo sumus: quod uero nunc agimus post Pascha, significat beatitudinem in qua postea erimus. Ante Pascha ergo quod celebramus, hoc et agimus; post Pascha autem quod celebramus, significamus quod nondum tenemus. Propterea illud tempus in ieiuniis et orationibus exercemus; hoc uero tempus, relaxatis ieiuniis, in laudibus agimus. Hoc est enim Alleluia quod cantamus quod Latine interpretatur, ut nostis, Laudate Dominum. Ideo illud tempus ante resurrectionem, hoc tempus post resurrectionem Domini est, quo tempore significatur uita futura, quam nondum tenemus, quia quod significamus post resurrectionem Domini, tenebimus post resurrectionem nostram. In capite enim nostro utrumque nobis  figuratum est, utrumque demonstratum est. Passio Domini ostendit nobis uitam presentis necessitatis, quia oportet et laborare et tribulari, et ad extremum mori: resurrectio uero et clarificatio Domini ostendit nobis uitam, quam accepturi sumus cum uenerit retribuere digna dignis, mala malis, bona bonis. Et quidem modo mali omnes nobiscum cantare possunt Alleluia. Si autem in malitia sua perseuerauerint, canticum uite nostre future labiis poterunt dicere; ipsam uero uitam que tunc erit in ea ueritate que nunc significatur, obtinere non possunt, quia noluerunt meditari, antequam ueniret, tenere quod uenturum erat. Nunc ergo, fratres, exhortamur uos ut laudetis Dominum; et hoc est quod omnes dicimus, quando dicimus Alleluia, Laudate Deum.



CAPUT XXIu. Repetitio de litania maiore.


Quando scripsi de litania maiore in superioribus, id est in primo libello huiusce operis nondum legeram illam statutam esse a sancto Gregorio. Dixi illam statutam esse ob duas causas, scilicet, propter imminentia bella que eo tempore excitari possunt et propter fruges conseruandas. At postquam legi statutum sancti Gregorii, curaui illud hic interponere eodem modo ut legitur in uolumine epistolarum eius. Post quod similiter curaui epistolam quamdam ad Phocam imperatorem subnectere, in qua demonstratur, a Longobardorum gente eo tempore debaccari terminos Romanorum.



CAPUT XXu. Sequuntur dicta ex epistolis Gregorii.


In nomine Dei Saluatoris nostri Iesu Christi, per indictionem sextam, die uicesima tertia mensis Nouembris, temporibus domini et beatissimi pape Gregorii, coronatus est Phocas et Leontia Augusta in septimo in palatio quod dicitur Secundianas. Et occisus est Mauricius imperator cum omnibus filiis suis masculis, id est, Theodosio iam coronato, Tiberio, Petro, Paulo et Iustiniano, simul et Petro fratre suprascripti Mauricii Augusti, sed et aliqui procerum qui ei coherebant, id est, Constantinus patricius, et curator de Placidias, sed et Gregorius notarius principis. uenit autem icona suprascriptorum Phoce et Leontie Auguste Rome uII Kalendar. Maiar. et  acclamatum est eis in Lateranis in basilica Iuliana ab omni clero uel senatu; Exaudi, Christe, Phoce Augusto, et Leontie Auguste uita. Tunc iussit ipsam iconam dominus beatissimus et apostolicus Gregorius papa reponi in oratorio S. Cesarii intra palatium. Oportet, fratres karissimi, ut flagella Dei, que metuere uentura debuimus, saltem presentia et experta timeamus. Conuersionis nobis aditum dolor aperiat, et nostri cordis duritiam ipsa iam, quam patimur, pena dissoluat. Ut enim, propheta teste predictum est, peruenit gladius usque ad animam. Ecce etenim cuncta plebs celestis ire mucrone percutitur, et repentina singuli cede uastantur, nec languor mortem preuenit, sed languoris moras, ut cernitis, mors precurrit. Percussus quisque ante  rapitur quam ad lamenta penitentie conuertatur. Pensate ergo qualis ante conspectum districti iudicis peruenit, cui non uacat flere quod fecit. Habitatores quippe non ex parte subtrahuntur, sed pariter corruunt: domus uacue relinquuntur, filiorum funera parentes aspiciunt, et sui eos ad interitum heredes precedunt. Unusquisque ergo nostrum ad penitentie lamenta confugiat, dum flere ante percussionem uacat. Reuocemus ante oculos mentis quidquid errando commisimus, et quod nequiter egimus, flendo puniamus. Preueniamus faciem eius in confessione, et sicut Propheta admonet, leuemus corda nostra cum manibus ad Deum. Ad Deum quippe corda cum manibus leuare, est orationis nostre studium cum merito bone operationis erigere. Dat profecto,  dat tremori nostro fiduciam, qui per prophetam clamat, Nolo mortem peccatoris, sed ut conuertatur, et uiuat. Nullus autem de iniquitatum suarum immanitate desperet. ueternosas namque Niniuitarum culpas triduana penitentia aspersit, et conuersus latro uite premia etiam in ipsa sententia sue mortis emeruit. Mutemus igitur corda, et presumamus nos iam percepisse quod petimus. Citius ad precem iudex flectitur, si a prauitate sua petitor corrigatur. Imminente ergo tante animaduersionis gladio, nos importunis fletibus insistamus. Ea namque que ingrata esse hominibus importunitas solet, iudicio ueritatis placet. Quia pius ac misericors Deus uult a se precibus ueniam exigi, qui quantum meremur,  non uult irasci. Hinc etenim per Psalmistam dicit, Inuoca me in die tribulationis tue, et eruam te, et magnificabis me. Ipse ergo sibi testis est, quia inuocantibus misereri desiderat, qui admonet ut inuocetur. Proinde, fratres karissimi, contrito corde et correctis operibus crastina die primo diluculo ad septiformem litaniam iuxta distributionem inferius designatam, deuota cum lacrymis mente ueniamus. Nullus uestrum ad terrena opera in agro exeat, nullus quodlibet negotium agere presumat, quatenus ad sancte genitricis Domini ecclesiam conuenientes, qui simul omnes peccauimus, simul omnes male que facimus, deploremus, ut districtus iudex dum culpas nostras nos punire considerat, ipse a sententia proposite damnationis parcat. Sequitur: Litania  clericorum exeat ab ecclesia B. Ioannis Baptiste. Litania uirorum, ab ecclesia sancti martyris Marcelli. Litania monachorum, ab ecclesia martyrum Ioannis et Pauli. Litania ancillarum Dei, ab ecclesia beatorum martyrum Cosme et Damiani. Litania feminarum coniugatarum, ab ecclesia beati Petri et martyris Stephani. Litania uiduarum, ab ecclesia beati martyris uitalis. Litania pauperum et infantum, ab ecclesia beate martyris Cecilie. In sequenti epistola monstrabitur quod importunitate bellorum potest procul dubio uideri litania instituta esse. Et ex qualitate temporis, colligimus eam necessariam esse ad fruges conseruandas.

Gregorius Phoce Augusto.

Considerare cum gaudiis et magnis actionibus  gratiarum libet quantas omnipotenti Domino laudes debemus, quod, remoto iugo tristitie, ad libertatis tempora sub imperiali benignitatis uestre pietate peruenimus. Nam quod permanere in palatio, iuxta antiquam consuetudinem, apostolice sedis diaconem uestra serenitas non inuenit, non hoc mee negligentie, sed grauissime necessitatis fuit, quia dum ministri omnes huius nostre ecclesie tam contrita asperaque tempora cum formidine declinarent atque refugerent, nulli eorum poterat imponi, ut ad urbem regiam in palatio permansurus accederet. At postquam uestram clementiam, omnipotentis Dei gratia disponente, ad culmen imperii peruenisse cognouerunt, ipsi quoque suadente letitia ad uestra uestigia uenire festinabant, qui illuc prius accedere ualde  timuerant. Sed quia eorum quidam ita senectute sunt debiles, ut laborem ferre uix possint, quidam uero ecclesiasticis curis uehementer implicantur; et lator presentium, qui primus omnium defensorum fuit, bene mihi ex longa assiduitate compertus est, uita, fide ac moribus approbatus, hunc aptum pietatis uestre uestigiis esse iudicaui. Unde eum, auctore Domino, diaconem feci et sub celeritate transmittere studui, qui cuncta que in iis partibus aguntur, inuento opportuno tempore, ualeat clementie uestre suggerere. Cui rogo ut serenitas uestra pias aures inclinare dignetur, ut tanto nobis celerius ualeat misereri, quanto afflictionem nostram uerius eius relatione cognouerit. Qualiter enim quotidianis gladiis et quantis Longobardorum incursionibus ecce iam  per triginta et quinque annorum longitudinem premimur, nullis explere suggestionum uocibus ualemus. Sed in omnipotenti Deo confidimus quia ea que cepit consolationis sue nobis bona perficiet, et qui suscitauit in republica pios dominos, exstinguet crudeles tyrannos. Sancta itaque Trinitas uitam uestram per tempora longa custodiat, ut de bono uestre pietatis, quod tarde suscepimus, diutius gaudeamus.



CAPUT XXuI. Repetitio de Alleluia quod cantatur in missa, et de uestimento subdiaconorum, Kyrie eleison, ac Dominica oratione, ex epistola S. Gregorii.

Quando scripsit nostra paruitas de officio misse, simili modo me latebant que sequuntur ut ea que superius dixi de litania maiore. Nondum legeram  quod postea inueni in epistola S Gregorii, quo tempore Alleluia in missa primo cantatum esset in Ecclesia Romana, et cetera que manifestabuntur uerbis ipsius epistole ad Ioannem Syracusanum. Quibus inuentis non potui preterire, nisi ea hic introducerem, quamuis non in competenti loco, quia magis competebat ea scribi in officio misse quam in officio nocturnali. Sequitur textus epistole.

Gregorius Ioanni episcopo Syracusano.

ueniens quidam de Sicilia dixit mihi quod aliqui amici eius, uel Greci uel Latini, nescio, quasi sub zelo sancte Romane Ecclesie de meis dispositionibus murmurarent, dicentes: Quomodo Ecclesiam Constantinopolitanam disponit comprimere, qui eius consuetudines per omnia sequitur? Cui cum dicerem,  quas consuetudines eius sequimur? responsum est: Quia Alleluia dici, ad missas extra Pentecostes tempus fecistis; quia subdiaconos spoliatos procedere, quia Kyrie eleison dici, quia orationem Dominicam mox post canonem dici statuistis. Cui ego respondi; Quia in nullo eorum aliam Ecclesiam secuti sumus. Nam ut Alleluia hic diceretur, de Hierosolymorum Ecclesia ex B. Hieronymi traditione tempore beate memorie Damasi pape traditur tractum. Et paulo post: Subdiaconos autem ut spoliatos procedere facerem, antiqua consuetudo Ecclesie fuit. Sed placuit cuidam nostro pontifici, nescio cui, qui eos uestitos procedere precepit. Nam uestre Ecclesie nunquid traditionem a Grecis acceperunt? Unde habent ergo hodie ut subdiaconi lineis in tunicis  procedant, nisi quia hoc a matre sua Romana Ecclesia perceperunt. Kyrie eleison autem nos neque diximus, neque dicimus, sicut a Grecis dicitur, quia in Grecis simul omnes dicunt, apud nos autem a clericis dicitur, a populo respondetur, et totidem uicibus etiam Christe eleison dicitur, quod apud Grecos nullo modo dicitur. In quotidianis autem missis alia que dici solent, tacemus, tantummodo Kyrie eleison et Christe eleison dicimus, ut in his deprecantibus uocibus paulo diutius occupemur. Orationem uero Dominicam idcirco mox post precem dicimus, quia mos apostolorum fuit, ut ad ipsam solummodo orationem oblationis hostiam consecrarent. Et ualde mihi inconueniens uisum est, ut precem quam scholasticus composuerat, super oblationem  diceremus, et ipsam traditionem, quam Redemptor noster composuit, super eius corpus et sanguinem non diceremus. Sed et Dominica oratio apud Grecos ab omni populo dicitur, apud nos uero a solo sacerdote. In quo ergo Grecorum consuetudines secuti sumus, qui aut ueteres nostras reparauimus, aut nouas et utiles constituimus, in quibus tamen alios non probamur imitari? Ergo uestra caritas, cum occasio dederit ut ad Catanensium ciuitatem pergat, uel in Syracusana Ecclesia, eos quos credit aut intelligit quia de hac re murmurare potuerunt, facta collocutione doceat, et quasi alia ex occasione eos instruere non desistat. Nam de Constantinopolitana Ecclesia quod dicunt, quis eam dubitet sedi  apostolice esse subiectam Quod et piissimus dominus imperator, et frater noster eiusdem ciuitatis episcopus, assidue profitentur. Tamen si quid boni uel ipsa, uel altera Ecclesia habet, ego et minores meos, quos ab illicitis prohibeo, in bono imitari paratus sum. Stultus est enim qui in eo se primum existimat, ut bona que uiderit, discere contemnat. Ex presenti epistola docemur, quidquid boni ab aliis Ecclesiis discere possumus, non ea contemnamus. Simulque et docemur quod aliquo tempore cantabatur missa in Romana Ecclesia absque Alleluia. Si eo tempore cantabantur tractus per omnes Dominicos dies, et post Alleluia assumptum in solis Dominicis diebus de Septuagesima reseruarentur, nescio. Unum habeo notum, ex eo quod Alleluia diuulgatum sit,  cantatum esse apud S. Augustinum, et apud Romanam Ecclesiam atque Constantinopolitanam priscis temporibus, per dies Pentecostes debere Alleluia decantari, ad recordandum de letitia resurrectionis sanctorum. Restat adhuc quod pulsat intentionem ad requirendum, hoc est, ut sicut per Dominicos dies et festos cantatur Alleluia ad missam, ita debeat cantari per communes dies, an non. Nisi forte imbui possimus ex presenti scriptura S. Gregorii, nam ex eo ubi S. Gregorius dicit, »alia que dici solent in quotidianis missis tacemus, tantummodo Kyrie eleison et Christe eleison dicimus,« possumus intelligere quod non Alleluia cantabatur apud illum per quotidianos dies in officio misse.



CAPUT XXuII.  De completione dierum Pentecostes.

Precepit Dominus discipulis suis quando ascendit in celum, ne ab Hierosolymis discederent, sed expectarent promissionem Patris quam audierunt per os eius: Quia Ioannes quidem baptizauit aqua, uos autem baptizabimini Spiritu sancto, non post multos hos dies, id est, post decem dies. Merito exspectant decem dies, quia futurum erat ut mysterium denarii numeri, post decem dies perfectius, Spiritu sancto ueniente, perceperint, Ita Lucas narrat: uos autem sedete hic in ciuitate quoad usque induamini uirtute ex alto. Eduxit autem eos foras usque in Bethaniam, et eleuatis manibus suis, benedixit eis. Et factum est, dum benediceret illis, recessit ab eis, et ferebatur in celum, et ipsi adorantes eum, regressi sunt in Hierusalem cum gaudio magno, et erant semper  in templo laudantes Deum, et benedicentes Dominum. In ciuitate sedere, est aliqua tacita mente et quieta cogitare de promissis Domini, et a statu perpetue pacis non recedere; firmare sensus corporis, ne mors per eos intreat, et cogitare quod se ipsum debeat totum integrum reddere Deo. Hoc est, habere integra quatuor elementa in se qualia illi Deus ea prestitit, totum se uersum esse in dilectionem Dei ex toto corde et ex tota anima, et ex tota mente, et scire imaginem sancte Trinitatis signatam in se. Si quis istum denarium desiderat in se habere, et cognoscit minus aliquid habere ab eo, debet adorare Dominum, et precari ut sibi concedat illum. Et si senserit per caritatem, que foras mittit timorem,  posse eum impetrare, maneat in templo, laudans et benedicens Deum. Hoc est, exspectare per decem dies promissum Patris, desiderare iugiter integritatem sue creationis, et creatoris sui cognitionem. Hunc denarium perceperunt apostoli amplius et perfectius quam prius haberent in die Pentecostes. Eodem precepto admonitus est sanctus Augustinus a Spiritu sancto antequam transiret de corpore, qui postulauit ut spatium ei daretur per decem dies meditandi se et sua. Ita scriptum est in eius uita: Nam sibi iusserat psalmos Dauidicos, qui sunt paucissimi, de penitentia scribi, ipsos quaterniones iacens in lecto contra parietem positos, diebus sue infirmitatis intuebatur et legebat, et ubertim ac iugiter flebat. Et ne intentio eius a quoquam impediretur,  ante dies ferme decem quam exiret de corpore, a nobis postulauit presentibus, ne quis ad eum ingrederetur, nisi his tantum horis quibus medici ad inspiciendum intrabant, uel cum ei refectio inferretur. Usque huc de uita sancti Augustini +. Aliter. Scribit idem sanctus Augustinus in sermone septimo decimo super Ioannem: Ieiunium autem magnum et generale est abstinere ab iniquitatibus et illicitis uoluptatibus seculi, quod est perfectum ieiunium, ut abnegantes impietates et seculares cupiditates, temperanter et iuste uiuamus in hoc seculo. Huic ieiunio quam mercedem addit Apostolus, sequitur et dicit: Exspectantes illam beatam spem et manifestationem glorie beati Dei et Saluatoris nostri Iesu Christi. In hoc ergo seculo quasi quadragesimam abstinentie  celebramus, cum bene uiuimus, cum ab iniquitatibus et illicitis uoluptatibus abstinemus. Sed quia hec abstinentia sine mercede non erit, exspectamus beatam illam spem, et reuelationem glorie magni Dei et Saluatoris nostri Iesu Christi. In illa spe cum fuerit de spe facta res, accepturi sumus mercedem denarium. Et paulo post: Denarius ergo qui accepit nomen a numero decem, redditur: et coniunctus quadragenario fit quinquagenarius. Unde cum labore celebramus Quadragesimam ante Pascha, cum letitia uero tanquam acceptam mercedem, quinquagesimam post Pascha. Nam huic tanquam salutari labori boni operis, qui pertinet ad quadragenarium numerum, additur quietis et felicitatis denarius, ut quinquagenarius fiat: significauit hoc ipse Dominus  iehsu multo apertius, quando post resurrectionem quadraginta diebus conuersatus est in terra cum discipulis suis: quadragesima autem die cum ascendisset in celum, peractis decem diebus, misit mercedem Spiritus sancti +. Nam in decima die post Ascensionem Domini, hoc est, in uigiliis Pentecostes, celebrat sancta Ecclesia baptisterium, et litaniam exercet ante solennia missarum. Orat enim siue ut ipsa mereatur frui aduentu Spiritus sancti, sicut apostoli fruiti sunt, qui baptizati sunt ab eo in Pentecoste, seu ut neophyti perseuerent in unitate Ecclesie. Cantat postea memorata Ecclesia, Gloria in excelsis Deo, more apostolorum qui priusquam acciperent Spiritum sanctum, in templo erant, semper  laudantes Deum et benedicentes Dominum. Quamuis dimisso Ecclesie officio, non proponerem aliquid dicere in istis litteris, tamen quia occurrit in hac festiuitate de baptismo scribere, desideraui uoluntarium me demonstrare de his que circa baptisteria aguntur, scire aliquid. Nunc transeo ad tres psalmos, qui cantantur in nocte Pentecostes. Ut mihi uidetur, hoc differt inter istos tres psalmos, qui in Pentecoste cantantur, et inter tres qui in Pascha Domini, quod est inter baptismum, quem acceperunt apostoli per aquam, et baptismum, quem acceperunt per Spiritum sanctum in die Pentecostes, de quo eis dixit Dominus, uos autem baptizabimini Spiritu sancto. Iam baptizati erant aqua, iam acceperant Spiritum sanctum: tamen dicitur eis postea,  uos autem baptizabimini Spiritu sancto. De baptismo aque dicit Augustinus in epistola ad Seleucianum. Tunc ergo quando Hierosolymis exiit cum discipulis suis in Iudeam, et illic morabatur cum eis, baptizabat non per se ipsum, sed per discipulos suos. Quos intelligimus iam fuisse baptizatos siue baptismo Ioannis, sicut nonnulli arbitrantur, siue, quod magis credibile est, baptismo Christi. Neque enim ministerium baptizandi defugeret, ut haberet baptizatos seruos, per quos ceteros baptizaret, qui non defugit memorabilis illius humilitatis ministerium, quando eis lauit pedes. Quod ante diem Pentecostes acceperint Spiritum sanctum, Ioannes manifestat, dicens: Cum ergo esset sero die illa una sabbatorum, et fores essent clause. Et post pauca, Hoc cum dixisset,  insufflauit, et dicit eis, Accipite Spiritum sanctum: Quorum remiseritis peccata, remittuntur eis, et reliqua. Iam acceperunt Spiritum sanctum in remissionem peccatorum: sed adhuc restabat donum quod nondum acceperant, sed accepturi erant in die Pentecostes, id est, ut predicationem suam firmarent signis miraculorum, et ut non timerent rabiem persequentium, neque irretiri possent uinculo terreni desiderii, neque labefactari errore aliquo. Credimus Petrum iam baptizatum fuisse, quando negauit ad uocem ancille. Simili modo et Thomam, qui dubitauit de Domini resurrectione. Sicut tunc duo baptisteria leguntur in apostolis, unum per aquam, et alterum per baptismum Spiritus sancti: ita sunt hodie in nostra Ecclesia duo genera electorum, qui baptizati  sunt. Unum genus est in actiua uita, alterum in contemplatiua, que duo genera Martha et Maria soror eius significabant. Optima pars Marie deputata est a Domino, sed Marthe non est reprehensa, quia bona est. Hec distinctio potest inueniri in antiphonis, que dicuntur in Pascha Domini, et in Pentecoste. In Pascha Domini dicit prima antiphona: Consilium meum non est cum impiis: prima de Pentecoste dicit: Factus est repente de celo sonus tanquam aduenientis Spiritus uehementis, spiritus uehemens puluerem terre solet dispergere. Distat multum inter donum Dei, quod separat fideles ab impiis, et illud donum, quod terrenas cogitationes expurgat de pectore. Ibi dicit secunda antiphona, Postulaui patrem  meum: hic dicit: Confirma hoc Deus quod operatus es in nobis, a templo sancto tuo quod est in Hierusalem, Alleluia, Alleluia. Simili modo distat inter eos qui in hereditate Domini deputantur, quia fideles sunt, et tamen in actuali uita, et inter eos qui omnia terrena respuerunt, et precantur Deum, ut ad hec non reuertantur, sed confirmet donum suum in eis, ut possint Deo semper a templo quod est in Hierusalem, Alleluia cantare. Ibi dicit tertia antiphona, Ego dormiui et somnum cepi, et resurrexi: hic dicit tertia, Emitte spiritum tuum, et creabuntur, et renouabis faciem terre, Christus enim resurrexit a morte, et nos quotidie possumus resurgere a uitiis, et potest nobis ueraciter dici, Nolite contristare spiritum Dei. Hec antiphona, que dicit, Emitte  spiritum tuum, et creabuntur, spiritum Dei precatur obnixe aduenire, ut neque in cogitationibus, neque in uerbis regnet spiritus superbie, sed spiritus Dei utrique deducat per suam creationem, ut scriptum est in Euangelio, Cum uos ceperint, et adduxerint, nolite cogitare quomodo aut quid loquamini: non enim uos estis qui loquimini, sed spiritus Patris uestri qui loquitur in uobis. Precatur renouari faciem terre, ut nouus homo sit confitens se iustificatum non a se, sed gratia Dei. Sicut in Pascha Domini tres psalmi recolunt opera Christi trium dierum, sic et in aduentu Spiritus sancti eadem opera. Ut demonstretur unum opus esse in potentia miraculorum totius sancte Trinitatis, unus ordo psalmorum continetur et in resurrectione Domini, et in aduentu Spiritus sancti.  Sed in aliquibus minus operatur Christus, et in aliquibus plus. Stella enim a stella differt in claritate. Quod in Pascha diximus de sequentibus baptismalibus noctibus, hoc et hic dicimus, ut tres Psalmi recolant sepulturam Domini triduanam in his precipue, qui nuper consepulti sunt Domino. Hoc agitur per septem dies propter sacramentum presentis uite, et propter septimam diem, quam anime sanctorum recipiunt exute a corporibus, uel septiformem Spiritum sanctum, qui per unumquemque diem diuerso cibo alit suos. Possunt et tres psalmi recolere tres uirtutes, id est, fidem, spem, et caritatem, sine quibus nemo potest placere Deo. Annectimus etiam conuiuium, quod unum quodque donum quasi unusquisque frater parat suis conuiuis  per dies septem, et tres uirtutes, quasi tres sorores conuiuantes, ex libro sancti Gregorii primo de Moralibus: Ut enim, inquit, hec ipsa dona breuiter septiformis spiritus replicem, alium diem habet sapientia, alium intellectus, alium consilium, alium fortitudo, alium scientia, alium pietas, alium timor. Neque enim hoc est sapere, quod intelligere, quia multi eterna quidem sapiunt, sed hec intelligere nequaquam possunt. Sapientia ergo in die suo conuiuium facit, quia mentem ab eternorum spe et certitudine reficit; intellectus in die suo conuiuium parat, quia in eo, quod audita penetrat, reficiendo cor, tenebras eius illustrat: consilium in die suo conuiuium exhibet, quia dum esse precipitem prohibet,  ratione animum replet; fortitudo in die suo conuiuium facit, quia dum aduersa non metuit, trepidanti menti cibos confidentie apponit; scientia in die suo conuiuium parat, quia in uentre mentis, ignorantie ieiunium superat, pietas in die suo conuiuium exhibet, quia cordis uiscera misericordie operibus replet; timor in die suo conuiuium facit, quia dum premit mentem, ne de presentibus superbiat, de futuris illam spei cibo confortat. Sed in hoc filiorum conuiuio illud perscrutandum uideo, quod semetipsos inuicem pascunt. ualde enim singula quelibet destituitur, si non una alii uirtus uirtuti suffragetur. Minor quippe est sapientia, si intellectu careat: et ualde inutilis est, intellectus si ex sapientia non subsistat. Quia cum altiora sine sapientie pondere penetrat,  sua illum leuitas grauius ruiturum leuat. uile est consilium, cui robur fortitudinis deest, quia quod tractando inuenit, carens uiribus usque ad perfectionem operis non perducit; et ualde fortitudo destruitur, nisi per consilium fulciatur: quia quo plus se posse conspicit, eo uirtus sine rationis moderamine deterius in preceps ruit. Nulla est scientia, si utilitatem pietatis non habet: quia dum bona cognita exsequi negligit, sese ad iudicium arctius stringit; et ualde inutilis est pietas, si scientie discretione caret: quia dum nulla hanc scientia illuminat, quomodo misereatur, ignorat. Timor quoque ipse si non has etiam uirtutes habuerit, ad nullum opus procul dubio bone actionis surgit: quia dum ad cuncta trepidat, ipsa sua fortitudine a bonis omnibus torpens  uacat. Quia ergo alternato ministerio uirtus a uirtute reficitur, recte dicitur, quod apud se uicissim filii conuiuantur. Cumque unam alia subleuandam subleuat, quasi per dies suos numerosa soboles pascenda conuiuium parati. Sequitur: Et mittebant et uocabant tres sorores suas, ut comederent et biberent cum eis. Cum uirtutes nostre in omni, quod agunt, spem, fidem, et caritatem sciunt, quasi operatores filii tres ad conuiuium sorores uocant, ut fides, spes et caritas gaudeant in opus bonum, quod unaqueque uirtus administrat. Que quasi ex cibo uires accipiunt, dum bonis operibus fidentiores fiunt; et dum post cibum contemplationis rore infundi appetunt, quasi ex poculo ebriantur. Non abhorret a uero, si siue propter sepulturam Domini, ut  memorauimus, tres psalmi in nocte cantentur in diebus neophytorum, seu propter fidem, spem et caritatem, que unusquisque Christianus debet tenere ab ipso initio intellectus sui.



CAPUT XXuIII. De hora baptisterii in sabbato, siue in uigilia Pentecostes.

Notandum est, quod ea hora diei nunc celebret sancta Ecclesia baptismum, qua hora angelus Domini uenit ad Cornelium, annuntians ei quod orationes eius et eleemosyne ascenderant in memoriam in conspectu Dei, et ut mitteret ad Petrum, qui eum baptizaret. Eadem hora uenit baptista Petrus ad eumdem Cornelium baptizandum. Ita enim interrogauit  Petrus Cornelium, ut in Actibus apostolorum scriptum est: Interrogo ergo, ob quam causam accersisti me: Et Cornelius ait: A nudiusquartana die usque ad hanc horam, orans eram hora nona in domo mea, et reliqua. Quem continuo imbuit Petrus symbolo fidei, ut in memoratis Actibus continetur, moxque cecidit Spiritus sanctus super omnes qui audiebant uerbum. Quo peracto, respondit Petrus: Nunquid aquam quis prohibere potest, ut non baptizentur hi qui Spiritum sanctum acceperunt sicut et nos? Et iussit eos in nomine Iesu Christi baptizari. Igitur eo in tempore circa primitiuam Ecclesiam hora nona baptismus celebratus est, ut et ipsa, et imitatrix eius, que hodierna die est, retineret in mente, quod in morte Christi, qui hora nona emisit  spiritum, oporteat eam baptizare. Hunc morem tenet nunc nostra Ecclesia in uigiliam Pentecostes quem presignauit Cornelius, qui ut mereretur accipere baptismum, hora nona erat orans et ieiunans in domo sua.



CAPUT XXIX. De octauis Pentecostes.

Quinquaginta dies post Pascha Domini, hoc est, totum tempus Pentecostes, figurant illam letitiam, que erit in alia uita: siue quia quadragenarius numerus partibus suis multiplicatus, quinquaginta facit, seu quod quadraginta habent in se perfectionem operum bonorum: cui numero si addatur denarius, qui tenet remunerationem operum quinquaginta facit: seu quecunque alia ratio sit, hoc procul dubio  tenetur, quod presentes quinquaginta dies futuram quietem et securitatem atque letitiam significant. Septem dies qui sequuntur, recolunt aduentum septiformis spiritus, siue nostram letitiam, in qua congratulamur nuper baptizatis, qui nimirum informantur in corpore Christi. Habemus in nostris libris officialibus scriptum, Post octauas Pentecostes; ideo de eodem scripto tractare debemus. Satis manifestum est Pentecosten exprimere numerum quinquagesimum: non enim mea simplicitas nouit, quas octauas habeat Pentecoste, sed quoniam hec festiuitas, que  recolit aduentum Spiritus sancti, et remunerationem nuper baptizatorum nomen obtinuit Pentecostes, ipse octaue que huic mysterio possunt congruere, retinuerant nomen, quod habet  prima dies huius festiuitatis. Quomodo aduentui Spiritus sancti octaue conueniant, uel regenerationi noui hominis, ex uerbis sancti Augustini de sermone Domini in monte, aliquam scintillam luminis carpimus. Post enumeratas sententias octo beatitudinum, dicit inter cetera, Octaua tanquam in caput redit, quia consummatum perfectumque ostendit et probat. Et paulo post, Septem sunt ergo que perficiunt: nam octaua clarificat, et quod perfectum est demonstrat, ut per hos gradus perficiantur, et ceteri tanquam a capite rursus exordiens. uidetur ergo mihi etiam septiformis operatio Spiritus sancti, de quo Isaias loquitur, his gradibus sententiisque congruere. Et iterum; Hec octaua sententia, que ad  caput redit perfectumque hominem declarat, significat fortasse et circumcisionem octaua die in ueteri Testamento, et Domini resurrectionem post sabbatum, qui est utique octauus idem qui primus dies, et celebrationem octauarum feriarum, quas in regeneratione noui hominis celebramus. Hucusque Augustini. Octauus dies est, qui et primus secundum formam octo beatitudinum. Prima beatitudo dicit, Beati pauperes spiritu, quoniam ipsorum est regnum celorum. Octaua, Beati qui persecutionem patiuntur propter iustitiam, quoniam ipsorum est regnum celorum. Ad regeneratos pertinent he sententie, ut qui pauperes sunt, in hac uita propter regnum celorum usque ad finem uite perseuerantes sint, et accipiant regnum pro quo laborauerunt hic. Baptismus  Neophytorum quamuis in sabbato agitur, ad illum baptismum pertinet, quem apostoli acceperunt in die Pentecostes, cuius octauus dies, est dies Dominica sequens, quam solemus appellare octauas Pentecostes. Iste sunt ferie quas beatus Augustinus memorat superius octauarum feriarum regenerati hominis. Hoc est inter nostrum baptisma, et apostolorum, quod illi primo aqua baptizati sunt, deinde acceperunt semel per insufflationem Christi Spiritum sanctum adhuc in terra Christo sistente, postremo de celo in die Pentecostes. Nos uero presente episcopo simul baptizamur, et per impositionem manus episcopi Spiritum sanctum accipimus. Imitando Christi mortem et eius resurrectionem, debemus consummationem nostri baptismatis in die Dominica  cogitare, ne precedant membra caput. Et secundum modum primitiue Ecclesie donationem Spiritus sancti in eadem die hora tertia. Quamuis non eisdem diebus uel horis propter aliquas occasiones fluctuantis mundi celebretur aliquando baptismus uel impositio manus, tamen propter sacramentum quod in se continet, eisdem diebus et horis deputantur. Si enim propterea acceperunt apostoli Spiritum sanctum hora tertia, quia fidem sancte Trinitatis predicaturi erant, uoluamus et nos in mente eadem hora percepisse eumdem Spiritum, in quo copulatur Trinitas que monstrat eamdem Trinitatem. Propius pertinet nostrum baptisma aliquo modo ad baptismum apostolorum, quam ad baptismum Christi. Non propter sua abluenda peccata  baptizatus est Christus, sed propter formam membrorum suorum, quia esse in futuro poterant aliqui, qui sibi placerent de sua innocentia, et cogitarent non sibi esse necessarium baptisma: ac ideo precessit Christi baptismus, qui sine peccato fuit, ut nemo deceptus per stultam securitatem, periret sine baptismo. Non propterea aduenit Spiritus sanctus in columbe specie super Christi baptismum, ut daret tunc ei donum, quod non habebat; sed ut nobis nostro in baptismate suam presentiam monstraret adesse, et per columbe simplicitatem demonstraret Christi simplicitatem et puritatem. Apostoli propterea baptizati sunt, ut peccata eorum delerentur in baptismo, sicut et nostra delentur; et ideo uenit  Spiritus sanctus per ignem ad eos, quia rubigo peccati ex eorum fragilitate potuit eis inherere, et hanc uoluit uis Spiritus sancti in perpetuum consumere.

uis enim ignis unam materiam consumit, et alteram reficit et fouet: ligna consumit; et materiam nostri corporis reficit. Ita et ignis Spiritus sancti rubiginem peccatorum consumit, et animam nostram calefacit ad amorem Dei et proximi. Isti duo effectus sunt duo denarii, quos Dominus dedit stabulario iuxta Lucam Euangelistam altera die, id est, secunda die, postquam alligauit uulnera semiuiui quasi secundo die post baptismum. Bene duo sunt, qui significant ordinem dilectionis, quia Deum non potest diligere, qui non diligit proximum: neque recte diligit proximum: qui non eum propter  Deum diligit. Sicut in baptismate conformamur Christi morti et sepulture, ita in acceptione Spiritus sancti spiritui uiuificanti, qui operatur in nobis rectum ordinem dilectionis. Propter mortem Christi, que memoratur hora nona esse peracta, hora nona baptizantur, qui in Christi morte baptizantur propterque mysterium consepulture Christi, que recolitur in sabbato baptizatur Christi corpus in sabbato, ut post hanc sepulturam in die Dominica resurgat. Initium enim resurrectionis a Dominica die debemus celebrare. Sit illa Dominica dies initium noui hominis, qui resurrexit a mortuis: et iterum sepultura eius, quando anima transit in requiem sine corpore in sabbato die, quando uestimenta mutantur baptizatorum: et receptio eorum corporum  celebratur in octauis Pentecostes. uel ideo celebretur octaua Pentecostes, quia septiformis spiritus opus tunc perficitur, quando perfectum hominem monstrat, de quo dicebat Apostolus: Si quis autem in uerbo non offendit, hic perfectus est uir. Celebretur per septem dies opus septiformis spiritus, et in octaua die consummatio, et declaratio, atque glorificatio eiusdem operis. Quod si ita est, merito eamdem glorificationem in nostris officiis recolit octaua dies, que redit ad caput, quam et prima dies. Itaque sicut celebrauimus maiestatem Spiritus sancti in Pentecoste, celebramus et in octauis eiusdem festiuitatis quatenus sepissime recolendo eius dona, dignetur eius caritas se profusius infundere cordibus nostris, usque dum, secundum Euangelicum  sensum tria sata farine fermententur in unum, et totum quod cogitamus, aut intelligimus, aut uiuimus ad eius dilectionem referatur. In commemoratione harum trium mensurarum farine, cantamus in eadem nocte tres psalmos in nocturnis, et usque ad finem diei presentis Dominici Alleluia cantamus. Sic enim celebratur auctoritate diuine legis festiuitas a uespera usque ad uesperam, id est a solis occubitu usque ad solis occubitum.



CAPUT XXX. De aduentu Domini.

Scripsimus in superioribus libellis, in quinta hebdomada ac quarta ante natiuitatem Domini, inchoari preparationem aduentus Domini: in quinta hebdomada  propter quinque etates mundi, in quibus fuerunt tales electi, qui crediderunt, et sperauerunt, et dilexerunt aduentum Domini; in quarta propter quatuor ordines librorum scilicet legis, psalmorum, prophetarum, et initium Euangelii. Quamuis liber Moysis narret electos uiros exstitisse in prima et secunda et tertia etate mundi, tamen eo tempore scripsit illum Moyses totum, in quo deputatur legislatio. Addidimus etiam alterum sensum posse initiari aduentum Domini in quinta seu quarta hebdomada, sequendo auctores Lectionarii et Antiphonarii, ac Missalis, cuius auctorem credimus esse beatum papam Gregorium. Que utraque tempora intimant nobis rationabilem preparationem propter quinque sensus hominis, qui insunt corpori nostro, et quatuor  elementa quibus constat corpus nostrum: at nunc tertium intellectum addimus, qui non minus conuenit preparationi aduentus Domini. Dicimus duos ordines esse iustorum in Ecclesia nostra, qui student se preparare ad recipiendum Dominum uenturum. Unus ordo in seculari conuersatione studet, alter in spiritali. De ordine secularium possumus intelligere, quod lectio dicit in quinta hebdomada ante natiuitatem Domini. Propter hoc dies ueniunt, dicit Dominus et non dicent ultra, uiuit Dominus qui eduxit filios Isrel de terra Aegypti: sed, uiuit Dominus, qui eduxit et adduxit semen domus Isrel de terra Aquilonis. + Adduxit Dominus filios Isrel de terra Aquilonis, quando de Babylonia reuersi sunt in Iudeam: Sed melius adducit nostros bonos  seculares Dominus ad Iudeam, id est, ad ueram confessionem de confusione Babylonie, quando eos liberat de potestate diaboli et de corpore eius. Hoc fit per baptismum, quem habent seculares fideles et spiritales communem. Qui in animo patiuntur Aquilonis rigiditatem, membra diaboli sunt. Quanto peior est diabolus totus cum capite in suo corpore, quam unum membrum eius, tanto melius nos liberati sumus a diaboli potestate, quam essent filii Isrel a regibus Chaldeorum. De ipsis secularibus memorat Euangelium, quod in quinta memorata hebdomada legitur. Narrat enim quinque millia hominum Dominum pauisse ex quinque panibus. Quod ita Beda exponit in Euangelio super Lucam: Erant  autem fere uiri quinque millia, quia quinque sunt exterioris hominis sensus. Quinque millia uiri Dominum secuti designant eos, qui seculari adhuc habitu positi, exterioribus que possident, bene uti nouerunt. Qui recte quinque panibus aluntur, quia tales necesse est legalibus adhuc preceptis instituti. + Officia cantorum et Presbyterorum que celebrantur in sacramentario, et habent initium in quarta hebdomada ante natiuitatem Domini spiritales per quatuor Euangelia ad potiorem perfectionem excitant. Unde dicit Epistola, que eodem die legitur. Scientes quia hora est iam nos de somno surgere: Nunc autem propior est nostra salus, quam cum credidimus. De eisdem spiritalibus dicit memoratus Beda in memorato libro. Nam qui mundo ad integrum  renuntiant, et quatuor sunt millia, et septem panibus refecti, hoc est, Euangelica refectione sublimes, et spiritali sunt gratia docti: cuius significande distantie causa mystice reor in introitu quidem tabernaculi quinque columnas deauratas, ante oraculum uero, id est, sancta sanctorum, quatuor fieri iussas: quia uidelicet incipientes per legem castigantur, ne peccent; perfecti autem, per gratiam ut deuotius Deo uiuant, admonentur. Typice per cantum qui renouatur in quarta hebdomada ante natiuitatem Domini gaudium mentium perfectorum intelligimus. Si per quinque hebdomadas illi intelliguntur, qui adhuc per penitentiam deplorant recentia peccata, merito per quatuor hebdomadas eos intelligimus qui gaudio spiritali proficiunt de uirtute  in uirtutem, in qua uidebitur Deus deorum in Sion. Isti duo ordines fuerunt in ueteri Testamento, isti sunt modo. Renouatio cantus significat gaudium electorum, qui plurimum gaudent in aduentu dilecti Domini. Ad eos dicit uersus, qui canitur in uespertinali officio: Rorate, celi, desuper et nubes pluant iustum: aperiatur terra, et germinet saluatorem. Ipsi perfecti sunt celi, ipsi sunt nubes, ipsi subtilia annuntiant instar roris de Incarnatione Domini, quando exponunt, uerbum caro factum est, et habitauit in nobis. Ipsi pluunt grossiora, quando narrant, quomodo Ioseph desponsauit Mariam et Christus natus est in Bethleem et inuentus est in presepio, etc., talia. Aperta est terra, uterus scilicet sancte Marie uirginis sine damno uirginitatis:  et protulit germen totius mundi odoris, qui bonus odor redolet per uniuersum mundum. At nunc multa corda fidelium ad uocem predicatorum calefiunt, et germinant fidem rectam in Christo proferunt gaudium, pacem, longanimitatem, et cetera germina, que fecundat Spiritus sanctus. Alter uersus in matutinali officio dicit: uox clamantis in deserto, parate uiam Domino, rectas facite semitas eius; quod est dicere: Et bona opera satagite, et cogitationes pias. Hoc ministerium, quod predicatores debent satagere in diebus aduentus Domini, memorati uersus recolunt. Quamuis cum gaudio boni serui spectent aduentum Domini sui; tamen maximum gaudium recolunt in presentia eius. Idcirco aliqua de  nostro officio reseruamus usque ad presentiam natiuitatis Domini, hoc est Gloria in excelsis Deo, et clarum uestimentum Dalmaticarum: si forte nunc ita agitur, ut uidi actitari in aliquibus locis. Preparationem nobis necessariam insinuat Paulus apostolus in memorata epistola, que legitur quarta hebdomada ante natiuitatem Domini. Nox, inquiens, precessit, dies autem appropinquauit. Abiiciamus ergo opera tenebrarum, et induamur arma lucis, sicut in die honeste ambulemus, non in commessationibus; et ebrietatibus, non in cubilibus et impudicitiis, non in contentione et emulatione: sed induimini Dominum Iesum Christum? Sicut per plures et frequentiores nuntios mouetur magis ac magis animus subditi ad sollicitudinem suscipiendi  prelatum: ita renouatione cantus mouemur magis ac magis ad curam nostre preparationis in susceptionem Domini. Ideo octo dies ante Natiuitatem Domini renouantur ferme tota note responsorii et antiphone, ut per hoc frequentius nos excitemur ad purgandas omnes quisquilias turpium cogitationum ac terrenarum, et dignum habitaculum, ornatum uidelicet piis cogitationibus, paremus regi regum et Domino dominantium.



CAPUT XXXI. De natiuitate Domini.

Dei filius cum esset unigenitus filius uoluit sibi fratres adiungere. Descendit ad humanum genus, et assumpsit hominem, ut faceret sibi fratres, nullum  despiciens in fraterno loco suscipere, quem cognouit obedientem in mandatis preceptorum suorum. Ut sepe dictum est, tempus presentis seculi tribus temporibus distinguitur, uidelicet naturalis legis, et legis littere, et Noui Testamenti, Precipui uiri naturali lege exstiterunt tres, Abraham, Isaac et Iacob. Quanquam multi forent similes illis, tamen eorum se esse Deum specialiter Deus idem sepissime memorat per Scripturam, dicens: Ego sum Deus Abraham, et Deus Isaac, et Deus Iacob. Istis tribus tres psalmos prime perioche nocturnalis officii deputamus: precipue cum hi tres primi ponantur in genealogia Christi, et per hos ad memoriam reducimus omnes electos patres, qui in naturali lege fuerunt, et per Christi aduentum sociati  sunt choro sanctorum Angelorum, ut sicut angeli sancte Trinitati congaudent, ita et illi congaudeant. Secunda periocha recolit eos, quos sibi Christus fratres fecit ex lege Mosaica, qui exercebantur per legem et psalmos et prophetas. Eos nichilominus perduxit ad societatem sanctorum angelorum, ut et illi congaudeant sancte Trinitati. Adsciuit sibi etiam fratres in Nouo Testamento per primitiuam Ecclesiam, et per gentilitatis obedientiam, et Iudaicam recognitionem. Quoniam istos plus honorauit suus aduentus, quam precedentes Patres, ita ut si digni habeantur, quando transeunt de mundo, illico transferantur in celum, et coniungantur societati sanctorum angelorum, quod longo tempore exspectauerunt patres murmurantes infra claustra inferni,  ideo in illis antiphonis, que eos recolunt, Alleluia celebratur, sicuti est: Ipse inuocauit me, Alleluia: et iterum, Notum fecit Dominus *, Alleluia.



CAPUT XXXII. De octauis in Natiuitate Domini.

Octaue ideo celebrantur, quia primis diebus concurrunt, sicut unus Dominicus dies ad alterum, qui eodem ritu celebrantur. Quando sequentia bona opera ad prima recurrunt, aliquo modo octauas exercemus. Tanta miseria fuit in hominibus ante Christi aduentum, ut nemo ad eamdem innocentiam perueniret, quam habuit primus homo antequam peccaret. Nam et circumcisio, que octaua die celebratur, in recordatione prime innocentie agebatur,  id est, ut mens circumcisa esset ab omni cogitatione carnali, quamuis sit et ipsa figura futurorum uirorum. Christus per baptismum restituit in genere humano eamdem innocentiam, ideoque octaua die id est, Dominica ex baptismo resurrectio recolitur. Hoc est inter istos, qui primi innocentiam hominis imitantur, et illos qui in ueteri Testamento erant, quod quamuis illi iusti essent tamen detinebantur infra claustra inferni ante Christi aduentum: isti penetrant regna celorum. Et quoniam ad meliorem statum uult, nos Redemptor noster perducere, quam haberet primus Adam, adhuc exspectatur octaua dies, que erit in resurrectione corporum. Primus Adam ita erat innocens, ut posset peccare, si uellet: Et nos ita accipimus innocentiam per baptismum,  ut possimus peccare, et possimus uelle, sed post receptionem corporum nemo poterit, nemo uolet peccare. Igitur quia ad hoc institute sunt octaue, ut redeant ad primum, oportet considerare quid in octauis Domini redeat ad primum diem natiuitatis. Primo die natiuitatis exiuit de utero uirginis, et inuentus est in presepio pannis inuolutus: Nunquid octaua die exiuit iterum de utero uirginis et inuentus est in presepio et celebrata sunt ea que de angelorum, affati leguntur prima die acta? Possumus tamen inuenire, in quo congruenter octaua dies congruat prime. Duas causas intelligimus in Christi natiuitate: scilicet primam, Christum aduenisse ad homines: secundam, homines uenisse ad Christum. De qua re dicit Augustinus in libro primo de doctrina  Christiana: Non enim ad eum, qui ubique presens est, locis mouetur, sed bono studio bonisque moribus. Quod non possumus, nisi ipsa sapientia tante etiam nostre infirmitati congruere dignaretur, ut uiuendi nobis preberet exemplum. Non enim aliter, quam in homine, quoniam et nos homines sumus. Sed quia nos cum ad illam uenimus, sapienter facimus, ipsa cum ad nos uenit, ab hominibus superbis quasi stulte fecisse putata est. Et quoniam nos cum ad illam uenimus, conualescimus, ipsa cum ad nos uenit, quasi infirma existimata est. Sed quod stultum est Dei, sapientius est hominibus: et quod infirmum est Dei, fortius est, quam hominis. Cum ergo ipsa sit patria, uiam se quoque nobis fecit ad patriam. Et cum sano et puro interiori  oculo ubique sit presens, eorum qui oculum illum infirmum immundumque habent, oculis etiam carneis apparere dignata est. Quia enim in sapientia Dei non poterat mundus per sapientiam cognoscere Deum, placuit Deo per stultitiam predicationis saluos facere credentes. Non igitur per locorum spatia ueniendo, sed in carne mortali mortalibus apparendo, uenisse ad nos dicitur. Illuc ergo uenit ubi erat: quia in hoc mundo erat et mundus per eum factus est, Christi aduentum ad homines colimus in die natiuitatis eius: hominum aduentum ad Christum, colimus in octauis eius. Quod facile dignoscitur ex antiphonis que cantantur in matutinali officio. Prima antiphona in natiuitate  Domini, Genuit puerpera regem, de pura natiuitate Domini narrat; prima in octauis Domini, dicit, O admirabile commercium. Quando dicit, commercium, ostendit aliud dari, et aliud accipi. Dedit Christus suam deitatem, et accepit nostram humanitatem. Quod dedit colimus in natiuitate eius; et quod accepit, in octauis. Membra iuncta capiti congratulantur in presenti festiuitate. De sequentibus antiphonis si quis considerare uoluerit, potest cognoscere quod antiphone de natiuitate Domini suam natiuitatem specialiter monstrant, et de octauis Domini, membrorum suorum copulationem. In antiphona, Quando natus es, ex persona hominis Dominus appellatur; et in nouissimo homo loquitur ad Deum, Te laudemus Deus noster. Tertia,  Rubum quem uiderat Moyses, sic loquitur ex persona membrorum ad Dei genitricem, intercede pro nobis. Quarta habet iterum in fine, Te laudamus, Deus noster. Quinta tenet uerba Ioannis Baptiste quibus demonstrauit utilitatem nostram, que data est nobis ex aduentu Christi, dicentis: Ecce Agnus Dei, ecce qui tollit peccata mundi. Antiphona que in Euangelio dicitur, et Domini presentiam ad homines monstrat, et hominis assumptionem ad eum. Sic enim dicit: Mirabile mysterium declaratur, hodie innouantur nature. Quomodo innouantur nature Gregorius Nazianzenus manifestat in libro de secundis Epiphaniis, dicens: Quid de nobis agitur, uel pro nobis? Noua quedam et inaudita efficitur permutatio naturarum, et Deus homo fit. Et paulo  post: Dei Filius cepit esse filius hominis, non conuersus ex eo quod erat, sed assumens quod non erat, ut capi possit qui capi non poterat, et per mediantem carnem sicut uelamine quodam interposito, alloqui nos possit. Quoniam quidem ferre sinceram diuinitatis eius naturam non erat corruptibilis huius nostre fragilisque nature, idcirco ergo incommixta miscentur, et non solum natiuitati nostre Deus uel carni superna mens, uel tempori illud quod ante omne tempus est, uerum etiam uirginitati partus imponitur, et impassibili passio conciliatur et immortali mortis poculum propinatur. Sequitur in antiphona: id quod fuit, permansit; hoc est, uerbum quod se nobis uoluit demonstrare per materiam carnis, ut fuit incommutabile lumen et  Deus eternus, sic permansit, non mutatum in aliquam creaturam. Sequitur. Et quod non erat, assumpsit. His uerbis monstratur assumptio hominis: quoniam Christus hominem dignatus est assumere in unam eamdemque personam Dei, merito membra capitis dicuntur transisse in Deum. Unde Augustinus in sermone uicesimo sexto super Ioannem: Quid est ergo credere in eum? Credendo amare, credendo diligere, credendo in eum ire et eius membris incorporari. Sequitur: Non commixtionem passus, neque diuisionem; scilicet non est passus illam commixtionem quam dicit Sabellius in unam personam Patris et Filii, neque illam diuisionem quam blaterat Arius. De circumcisione Domini  me abunde facit securum lucubratio sanctorum interpretum.



CAPUT XXXIII. De Theophania et .

Unum omittimus in Theophania ex his que celebramus in natiuitate Domini, id est, inuitatorium. Sepe dictum est quod institutor officii, in quantum potuit, actionem omnem illius temporis quando illa agebantur que recolimus in usitato officio, uoluit ad memoriam nobis reducere. Igitur quia uoluit in isto distinguere nostram bonam inuitationem, qua inuitantur et excitantur fideles ad Deum deprecandum, ab inuitatione Herodis, qui propterea congregauit scribas et principes Iudeorum, ut sciret ubi Christus nasceretur, quem cogitabat interficere, inuitatorium  officii presentis omisit. Presens officium nocturnale certat intimare tria insignia nobis manifestata per aduentum Christi, id est, aduentum Magorum, et baptismum Christi, et miraculum ex aqua factum a Christo. De secundo et tertio summatim memoratur in tertia nocturna, et in antiphona, Hodie celesti sponso iuncta est Ecclesia. Aperte uero et plene de aduentu Magorum canit in duabus superioribus nocturnis. Nam et hoc uidetur ordini potissimum congruere ceterorum officiorum. uerum officium quod in nocte natiuitatis eius canitur, de infantia eius resonat. Memoria que recolit per officia cantorum de octauis Domini et circumcisione eius, et scintillas mittit de infantia, similique modo quod agitur in . Idcirco congruebat ut presens  officium plurimum illa tangeret que circa infantiam eius gesta sunt. Nec non et apostolici uiri satagebant baptismum generalem transferre de presenti festiuitate in festiuitatem Pasche et Pentecostes; quem propterea multi certabant frequentare in ista festiuitate, quia in ipsa a multis creditur Dominus baptizatus esse a Ioanne. Unde potest uideri ab officio presentis summatim dictum esse de baptismo eius, et plene de aduentu Magorum. Ut plenius hec clarescant, insero quod S. Leo papa scripsit de memoratis festiuitatibus, dicens in capitulo octauo Decretalium: Ordo rerum per Iesum Christum Dominum nostrum temporaliter gerendarum in incarnatione uerbi sumpsit exordium. Unde aliud tempus est, quo, annuntiante angelo, beata  uirgo Maria fecundandam se per Spiritum sanctum credidit et concepit; aliud quo, salua integritate uirginea, puer editus, exsultante gaudio celestium ministrorum, pastoribus indicatur; aliud, quo infans circumciditur; aliud, quo hostia pro eo legalis offertur; aliud, cum tres Magi, claritate noui sideris incitati, in Bethlehem ab Oriente perueniunt, et adorant paruulum, mystica munerum oblatione uenerantur. Nec iidem sunt dies quibus impio Herodi, ordinata diuinitus in Aegyptum translatione, subtractus est, uel quibus ab Aegypto in Galileam, mortuo persecutore uocatus est. Inter has autem dispensationum uarietates accedunt augmenta corporea. Crescit Dominus, sicut euangelista testatur,  profectibus et etatis gratie. Tertia nocturna presentis festiuitatis recolit tres terminos credentium, id est, populi Iudaici ante receptionem gentilium; gentilis populi post repulsionem Iudaice plebis, iterum populi Iudaici in finem mundi. In prima nocturna recolitur intellectus Magorum, qui Christum intellexerunt Deum esse. In secunda nocturna idem intellectus, qui conspicit Christum regem esse; in tertia, qui conspicit Christum ad hoc uenisse, ut doceret homines suo baptismo necessarium eis esse baptizari, et per baptismum mori patri diabolo et operibus eius, et pompis eius: in baptismo Christi mors et sepultura eius recolitur. Hanc tertiam periocham recolimus per introitus misse ab octauis Theophanie usque in Presentationem Domini, nisi  forte anticipet nos tempus Septuagesime. Primus introitus est post octauas Theophanie, iuxta ordinem Antiphonarii nostri: In excelso throno uidi sedere uirum, quem adorat multitudo angelorum. Apostolorum et apostolicorum uirorum est ista uisio, hoc est, ut mente intelligant eumdem Dominum, qui a Magis adoratus est quasi infans, et cuius presentatio isto in tempore exspectatur usque ad quadragesimam diem natiuitatis gubernare uirtutes celorum, et ab his adorari. Secundus est, Omnis terra adoret te, Deus, qui pertinet ad multitudinem credentium, ut quem primo adorauerunt tres Magi, postea adorent omnes credentes ex Asia, et Africa, et Europa. Iam circa hebdomadam in qua celebratur Presentatio Domini, cantatur, Adorate eum, omnes  angeli eius. Unde dicit Apostolus, ut in nomine Iesu omne genu flectatur, celestium, terrestrium, et infernorum. Quod ita exponit Ambrosius in Epistola ad Philippenses. Hoc enim illi donatur, ut omnes illud adorent, et ut omnes Deum confiteantur Iesum Christum in gloria Dei Patris effectum, hoc est, talem potitum gloriam qualem fas est illum qui sibi patrem ascribit Deum, potiri, propter illam copulationem quam habet ad Unigenitum. Et post pauca: Celestium quidem inuisibilium uirtutum. Et Petrus de eodem Filio Dei : dicit: Profectus, inquit, in celum subiectis sibi angelis, et potestatibus, et uirtutibus. Unde Beda in tractatu Epistole eiusdem Petri: Nulli dubium quin Filio Dei semper  erant angeli et omnes Patris celestis uirtutes ac potestates subiecte, quem cum Patre et Spiritu sancto unum sine initio Deum laudant, tremunt, adorant. Sed necessario admonendum beatus Petrus estimauit, quod assumpta humanitas in tantam sit gloriam resurgendo sublimata, ut incomparabili culmine omni Angelice dignitatis potentie preferatur. Iste introitus aut intra se habet , aut initium possidet infra octo dies eiusdem , nisi per anticipationem Pasche precurrat Septuagesima. Memorati introitus beneficia Christi insinuant prestita nobis ad letificanda corda nostra. Idcirco cum duobus cantamus offertoria, Iubilate. Letari enim nos oportet, quia non solum de inferno inferiori beneficia Christi nos liberant, sed etiam de claustris  inferni, et perducunt usque ad uisionem sempiterne glorie. Unde uersus responsorii qui cantatur in hebdomada dicit: Quoniam edificauit Dominus Sion, et uidebitur in gloria sua. De quo ita Augustinus in tractatu Psalmorum: at uero cum uenerit iudicare cum angelis suis, quando congregabuntur ante eum omnes gentes. Et post pauca: Aedificauit Dominus Sion et uidebitur in gloria sua, qui in illa primo uisus est in infirmitate sua. Ex hoc uersu possumus coniicere institutorem officiorum insinuare uoluisse presentationem Domini in templo excitare nos ad presentationem sibi et Patri. Quadraginta dies, in quibus exspectatur Domini presentatio, omnem statum sancte Ecclesie demonstrant hic in presenti seculo, quandiu necesse est  ei per quatuor partes mundi satagere, ut impleat decem precepta legis, hoc est, ut iuste et pie uiuat in hoc seculo exspectans beatam spem, quando uideat Dominum in gloria sua et choros angelorum adorantes Deum. Eamdem perseuerantiam in bono studio figurat tunica talaris quam induit Ioseph in prefiguratione corporis Christi, et nos clerici eam portamus siue in quotidiano usu, siue in ecclesiastico. Ex ea nempe admonemus populum Dei ut usque ad finem mundi satagat se operire bonis operibus. Unde Gregorius in primo libro de Moralibus: Nam quid est talaris tunica, nisi actio consummata? Quasi enim propensa tunica talum corporis operit, cum bona actio ante Dei oculos usque ad uite terminum tegit. Hoc est cereos accensos manibus portare in  , quod est in presentatione sui unumquemque secum habere opera sua, in quibus clarus et lucidus appareat in cetu sanctorum angelorum, in quorum commemoratione celebratur in nocturnali officio nouenarius numerus. Post commemorata officia, ueniente Septuagesima, mutamus cantum letitie in tribulationem, ut ex eo trahamus ad nostram memoriam, cui affectui debitores simus ex nostris meritis, et ut e ducatu humilitatis perueniamus ad passionem Domini.



CAPUT XXXIu. De octauis Theophanie.

Natus est Christus ex Maria uirgine temporaliter, non propter se, ut tunc inciperet esse, quasi non  antea esset: ante omnia tempora fuit cum Patre, per quem hec omnia tempora creata sunt; sed ut mentibus nostris noua lux appareret, per quam reuerteremur ad Creatorem nostrum, qui eramus in tenebris. Simili modo baptizatus est, non quod eguerit baptisterio, ut in eo ablueret sua peccata, que nulla erant, sed ut formam daret sue Ecclesie, quomodo quereret ablui sua peccata. Unde ipse dicebat in Euangelio: Sic enim decet nos implere omnem iustitiam. Mortuus est Christus, ut suum corpus, quod est sancta Ecclesia, morti moreretur. Erat prius genus humanum Deo mortuum, quia morti obediebat; uiuebamus morti, cum ei seruiebamus; morimur morti, cum ei renuntiamus. Ut ad memoriam reducamus quod Christus propterea passus  sit ut nos moreremur peccato, in quarta feria ante Cenam Domini et nostra mortificatio recolitur in aliquibus officiis, et Domini passio legitur. Unde dictum est in iam scripto libello de quinta uarietate: Si sequerentur dies post sextam feriam in quibus oporteret tristari, forte octauas passionis Domini celebrassemus, hoc est, per celebrationem officii ad memoriam reduceremus morti obnixe mori nos debere. Moritur homo luxurie, qui castitatem seruat; moritur inuidie, qui castitate pollet; moritur incredulitati, cuius cor fide mundatur.

In duabus lectionibus que leguntur in sexta feria passionis Domini, animaduertimus duas mortes in eodem die celebratas. Lectio de Exodo Christi mortem manifestat; de Osee uero, membrorum suorum,  de quibus dicit Paulus: Qui autem sunt Christi, carnem suam crucifixerunt cum uitiis et concupiscentiis. Tractus qui sequitur post lectiones, Qui habitat in adiutorio Altissimi, informat omne presidium quo adiuuantur a Domino sancti in certamine positi. Hunc psalmum congruit potissimum meditari, cum quis periculis appropinquat et circumdatur insidiis aut angustiis, uelut bestia multis laqueis irretita, ut possit audiri a Domino: Inuocabit me, et ego exaudiam eum; cum ipso sum in tribulatione. Idcirco nunc cantatur ex persona membrorum, quia affectum illorum non dedignatus est Dominus in se assumere. Cantatur et per singulas noctes propter timores nocturnos, uel quia somnus habet imaginationem mortis. In passione, Saluatoris  nostri paries inimicitiarum ruptus est, et coniuncti sunt duo populi in uno lapide angulari, quod non potuit fieri, nisi gentilitas prius moreretur morti uitiorum. Quoniam ista non proposuimus hic inquirere, sed precamur supplices ut ab eo spiritu inserta sint qui ubi uult spirat; nunc ad propositum redeundum est. In Theophania celebramus quomodo Dominus a Magis sit inquisitus, et inuentus, ac adoratus; quomodo letati sint conuiue in nuptiis; quomodo sit baptizatus. Que omnia possumus dignoscere ex antiphonis que cantantur in matutino. In octauis eius celebratur res pro qua Christus baptizatus est, hoc est, nostrum lauacrum, per quod nostra peccata abluuntur, quale est illud de prima antiphona in octauis Theophanie: ueterem  hominem renouans Saluator, et in secunda: Te qui in spiritu et igne purificas humana contagia, Idipsum poterit reperire diligens inquisitor in sequentibus. Quia duo precepta sunt dilectionis, Dei scilicet et proximi, sicut honorando baptismum Christi Dei et Saluatoris nostri celebrauimus in Theophania, celebremus et nostrum initiatum iam in capite nostro in octauis Epiphanie, hoc est, ad memoriam reducamus qua de causa Christus baptizatus sit, scilicet quia necesse erat ut baptizaremur. Et quid prosit baptismus antiphone monstrant in octauis Theophanie. Unde dicit una ex illis: Baptizato Domino, facta est peccatorum nostrorum remissio. non habet octauas, quoniam legaliter presentatus  est in templo Christus. Ad quod nullus doctor nos coarctat, ut infantes nostri quadragesima die natiuitatis sue presententur in templo.



CAPUT XXXu. De natalitiis sanctorum.

Que sint natalitia sanctorum, ex uno responsorio qui cantatur in festiuitate beati Stephani, cognoscere possumus. Dicit responsorius: Hesterna die natus est Dominus in terris, ut Stephanus nasceretur in celis. Natalitia sanctorum natiuitates eorum monstrant, quibus nascuntur in societatem nouem ordinum angelorum, et in societatem sanctorum Patrum naturalis legis, et legis littere, et Noui Testamenti. Propter gloriam Noui Testamenti continent antiphone de tertia periocha Alleluia, ueluti  sunt: Exaltabuntur cornua iusti, Alleluia. Lux orta est iusto, Alleluia. Custodiebant testimonia eius et precepta eius, Alleluia. In festiuitatibus quas recolimus, recolimus per nouenarium numerum, stantes oramus, recolendo sanctam societatem angelorum et Patrum sanctorum, qui iam sunt in letitia sempiterna.



CAPUT XXXuI. De octauis natalitiorum sanctorum.

Solemus octauas natalitiorum aliquorum sanctorum celebrare, eorum scilicet quorum festiuitas apud nos clarior habetur, ueluti est in octauis apostolorum Petri et Pauli, et ceterorum sanctorum, quorum consuetudo diuersarum Ecclesiarum octauas celebrat. Si non ualemus omnium sanctorum natalitia  celebrare, quanto minus octauas eorum? Non est nobis disserendum que Ecclesie illas uel illas colant octauas, sed quid nobis innuant ipse octaue. In natalitiis sanctorum frequentamus receptiones illas in quibus anime sanctorum recipiuntur quando exeunt de corpore. De his receptionibus dicit Augustinus in sermone quadragesimo sexto super Ioannem: Sicut ergo diuerse custodie agentium in + officia, sic diuerse custodie mortuorum, et diuersa merita resurgentium. Receptus est pauper, receptus est diues; sed ille in sinu Abrahe, ille ubi sitiret et aque guttam non inueniret. Habent ergo omnes anime , habent omnes anime cum de seculo exierint, diuersas receptiones suas; habent gaudium bone, et male  tormenta. Sed cum facta fuerit resurrectio, et bonorum gaudium amplius erit, et malorum tormenta grauiora, quando cum corpore torquebuntur. Recepti sunt in pace sancti patriarche, prophete, apostoli, martyres, boni fideles, omnes tamen adhuc in fine accepturi sunt quod promisit Deus. Promissa est enim resurrectio etiam carnis, mortis consumptio, uita eterna cum angelis: hoc omnes simul accepturi sumus. Nam requiem, que continuo post mortem datur, si ea dignus est, tunc accipit quisque cum moritur. Priores acceperunt patriarche, uidete ex quo requiescunt: posteriores prophete, recentius apostoli, multo recentius martyres sancti, quotidie boni fideles. Et alii in ista requie tam diu  sunt, alii non tam diu, alii annis paucioribus, alii nec recenti tempore. Cum uero ab hoc somno euigilabunt simul omnes, quod promissum est accepturi sunt +. In natalitiis sanctorum memorate requiei congratulamur; in octauis uero eorum, resurrectioni corporum. Quo honore digna sit octaua dies, liber Leuiticus monstrat, et quid habeat in mysterio. Hesychius presbyter tractat super eumdem Leuiticum in libro sexto: dicit Leuiticus: Et locutus est Dominus ad Moysen, dicens: Loquere filiis Isrel: A quinto decimo die mensis huius septimi erunt ferie tabernaculorum septem diebus Domino. Dies primus uocabitur celeberrimus atque sanctissimus: omne opus seruile non facietis in eo, et septem diebus offeretis holocausta Domino; dies quoque octauus erit celeberrimus  atque sanctissimus. Unde dicit memoratus Hesychius: Et primam autem septem dierum celeberrimam atque sanctissimam appellauit. Qui enim scit presentibus tanquam tabernaculo uti, prima dies, id est, initium et principium, a sanctificatione uacationis incipit. Propterea et nimis consequenter ait: Omne opus seruile non facietis, quia nulli in seculo seruiunt qui tanquam tabernaculum et transitoria ea que in eo sunt, intendunt. Sed et septem diebus holocausta offerri precepit, ostendens oportere per omne tempus perfectam conuersationem sequi. Quando ergo istam presentem uitam percurrerimus, tunc celeberrimum atque sanctissimum octauum diem, seculum uidelicet futurum, habebimus. Et infra: Die autem primo requies, et in  octaua die requies, non iam septimo, cum numero septem dierum festiuitatem agi proposuisset, sed octauo. Primum quidem, quia his qui secundum litteram legem tenent, festiuitatem celebrare non licet. A nouo enim segregatus est populo qui scit legem secundum spiritum accipere, et octauum honorare, quem diximus significare mortuorum resurrectionem.



CAPUT XXXuII. De obseruatione dierum per annum.

Ubi sanctus Hieronymus exponit illud ad Galatas: Dies obseruatis, et menses, et tempora, et annos, Timeo uos ne forte sine causa laborauerim in uobis, ibi sententiam Christianorum subnectit contra eos qui uolunt nobis opponere quod obseruemus dies et tempora, unde arguti sunt a Paulo neoterici Christiani.  Dicit inter alia ita: Dicat aliquis, Si dies obseruare non licet, et menses, et tempora, et annos, nos quoque similiter crimen incurrimus, quartam sabbati obseruantes, et parasceuen, et diem Dominicam et ieiunium quadragesime, et Pasche festiuitatem, et Pentecostes letitiam, et pro uarietate regionum diuersa in honore martyrum tempora constituta. Ad quod qui simpliciter respondebit dicit: Non cosdem Iudaice obseruationis dies esse, quos nostros. Nos enim non azymorum Pascha celebramus, sed resurrectionis et crucis, nec septem iuxta morem Isrel numeramus hebdomadas in Pentecosten, sed Spiritus sancti ueneramur aduentum, et ne inordinate congregati populi fides minueretur in Christo, propterea  dies aliqui constituti sunt, ut in unum omnes pariter ueniremus, non quod celebrior sit dies illa qua conuenimus, sed quacunque die conueniendum sit, ex conspectu mutuo letitia maior oriatur. Qui uero opposite questioni acutius respondere conatur, ille affirmat omnes dies equales esse, nec Parasceue tantum Christum crucifigi, et die Dominica resurgere, sed semper sanctum resurrectionis esse diem, et semper eum carne uesci Dominica. Ieiunia autem et congregationes inter dies propter eos a uiris prudentibus instituta sunt, qui magis seculo uacant quam Deo; nec possunt, imo nolunt, toto in ecclesiam uite sue tempore congregari, et ante humanos actus Deo orationum suarum offerre sacrificium. Quotus enim quisque est qui saltem hec pauca, que  statuta sunt, uel orandi tempora, uel ieiunandi, semper exerceat; itaque sicut nobis licet uel ieiunare semper, uel semper orare, et diem Dominicam accepto Domini corpore indesinenter celebrare gaudentibus, non ita et Iudeis fas est omni tempore immolare agnum, Pentecosten agere, tabernacula figere, ieiunare quotidie.

Post enumerationem temporum que obseruabantur tempore in illo, quando beatus Hieronymus hec scripsit, illata est causa quare Christiani tempora memorata obseruantes, crimen non incurrant: hoc est, qui simpliciter respondebit, dicit, Non eosdem Iudaice obseruationis dies esse quos nostros, et cetera que sequuntur. Et iterum infra: Qui uero opposite questioni acutius respondere conatur, illud  affirmat, omnes dies equales esse, nec Parasceue tantum Christum crucifigi, et die Dominica resurgere, sed semper sanctum resurrectionis esse diem, et semper eum carne uesci Dominica. Superior excusatio, in qua dicitur, non eosdem dies esse in obseruatione apud nos qui apud Iudeos obseruantur, aliquod nobis supplementum accommodat, qui propterea tempore passionis Domini omittimus salutationem solitam quia Iudas salutauit Dominum falso, et genuflexionem in oratione die Parasceues, que fit pro Iudeis, quia Iesu illudendo genuflectebant, et in oratione duodecim lectionum, quando memoratur passio trium puerorum in fornace, quia nolebant poplite flexo adorare statuam Nabuchodonosoris cum perfidis, et inuitatorium in diebus Passionis Domini,  quando uidelicet congregabantur ad pessima consilia de nece Domini. Similiter in Theophania inuitatorium omittimus, quando Herodes congregauit sapientes Iudeorum prauo animo ad inquirendum ubi Christus nasceretur. Quartam feriam et Parasceuen, et diem Dominicam, et ieiunium quadragesime, et Pasche festiuitatem, et Pentecostes letitiam, et pro uarietate regionum diuersa in honore martyrum tempora constituta obseruamus. Quartam feriam obseruamus, quia, ut ait Augustinus ad Casulanum, in ea die congregati sunt Iudei, et consiliati sunt de nece Saluatoris. Parasceuen, quia in eo passus est idem Saluator. Quoniam isti dies antiquitus erant in obseruatione ritus Romane Ecclesie obtinuit  ut iisdem diebus mutaret officia, et missam celebraret hora nona, per quod forinsecus populus congregaretur in unum, quando aliqua causa noua imminebat ad deprecandum in quibus obseruatio celebrabatur. Unde dicit Hieronymus memoratus in superioribus: Ieiunia autem et congregationes inter dies propter eos sunt a uiris prudentibus instituta, qui magis seculo uacant quam Deo, nec possunt, imo nec uolunt, toto in ecclesiam uite sue tempore congregari, et ante humanos actus Deo orationum suarum offerre sacrificium. Quotus enim quisque est, qui saltem hec pauca, que statuta sunt, uel orandi tempora, uel ieiunandi, semper exerceat? et reliqua. Habemus ex Romano Ordine sabbati diem in obseruatione, quem non computauit Hieronymus  in ordine dierum obseruationis. Nouimus enim ex multis auctoribus quod dies sabbati, sicut quarta sabbati, et sexta inclusa erat ieiunio apud Romanos, et in eo officium mutatum sepe habemus, sicut in quarta et sexta sabbati, et precipue in ea benedictio datur, quia ipsa est quam benedixit Dominus, et proprie significatio ad Spiritum sanctum pertinet, qui est septiformis. Unde cum et Pater spiritus sit, et Filius spiritus sit, quoniam Deus spiritus est, et Pater sanctus, et Filius sanctus sit, proprio tamen nomine amborum spiritus uocatur Spiritus sanctus. De eodem sabbato diuerso modo obseruatum est apud Orientes, et apud aliquos Occidentes, nec non et apud Romanam urbem. De qua re sufficienter a S. Augustino tractatum est  in epistola ad Casulanum presbyterum, de quibus pauca hic inseram: De uarietate, inquit, ad Casulanum de Urbico. Non tibi persuadeat urbem Christianam sic laudare sabbato ieiunantem, ut cogaris orbem Christianum damnare prandentem. Et iterum ex responsione sancti Ambrosii in eadem epistola, qui inquit: Quando hic sum, non ieiuno sabbato; quando Rome sum, ieiuno sabbato. Et ad quamcunque Ecclesiam ueneritis, eius morem seruate, si pati scandalum non uultis aut facere. Scriptum est in uita beati Ambrosii quod ipse Ambrosius ieiunaret ceteteros dies hebdomade, sabbato et Dominico pranderet. Quare prandio uteretur in sabbato aut in Dominica, memoratus Augustinus monstrat in memorata epistola, scribens de sabbato sic: Quibus autem  diebus non oportet ieiunare, et quibus oporteat, precepto Domini uel apostolorum, non inuenio definitum. Ac per hoc sentio quidem non ad obtinendam ueritatem, quam fides obtinet, atque iustitiam, in qua est pulchritudo filie regis intrinsecus; sed tamen ad significandam requiem sempiternam, ubi est uerum sabbatum, relaxationem quam constrictionem ieiunii aptius conuenire. Et infra: Duo quippe sunt que iustorum beatitudinem et omnis miserie finem sperare faciunt: mors et resurrectio mortuorum. In morte requies est, de qua dicitur per prophetam: Plebs mea, intra in cellaria tua abscondere pusillum, donec pertranseat ira Domini. In resurrectione autem in homine toto, id est, in carne  et spiritu, perfecta felicitas. Hinc factum est ut horum duorum utrumque ad significandum non putaretur labore ieiunii, sed potius refectionis hilaritate, excepto uno paschali sabbato, quo discipulorum, sicut diximus, luctus propter rei geste memoriam fuerat ieiunio prolixiore significandus. Huic enim sensui potest congruere, quando festiuitates sanctorum celebramus, ut in prioribus festiuitatibus congratulemur animabus sanctorum, et in octauis eorumdem sanctorum, resurrectioni corporum. Pro hac re solebant omnes Romani omnia sabbata ieiunare, quam modo dixit Augustinus in uno sabbato obseruari. Propterea dico preteritum, quia nescio quomodo nunc agunt. Si quis uoluerit episcoporum Ambrosium imitari, usquequaque non erit extorris  a consortio sanctorum. Ponatur populus in doctrina sancti Augustini, ubi dicit in memorata epistola: Libenter acquiescas episcopo tuo in hac re, noli resistere, et quod facit ipse, sine ullo scrupulo uel disceptatione sectare. + Ut omnis disceptatio dyscolis absit propter diuersa hec ieiunia, dummodo teneatur fides, spes, et caritas in idipsum, quibus omnis doctrina prophetarum et scientia Scripturarum seruit, repetit uersum sepe sanctus Augustinus in memorata epistola, Astitit regina a dextris tuis in uestitu deaurato circumamicta uarietate. Obseruatur etiam apud nos in aliquibus locis unus dies, id est, secunda feria, qui non est deputatus in obseruatione a memoratis auctoribus, id est, a sancto Innocentio, et sancto Ambrosio, et sancto Augustino, nec non et  beato Hieronymo, quem adhuc solent nostri principes in ieiunio libare, quando indicitur triduanum ieiunium instar Niniuitarum. Quod, ut reor, potest habere normam a predicatione Pauli, qui dixit: Alius iudicat diem inter diem, alius iudicat omnem diem. Tamen exponens illud Ambrosius, de ceteris silet, quartam et sextam sabbati introducit, iuxta morem quem tenebat populus, qui ei tunc notus erat. uerius tamen implent quod dicit Paulus, qui inter Dominicum diem et tertiam sabbati refectionis, medium ieiunabant secundam sabbati; iterum inter tertiam sabbati et quintam refectionis ieiunant quartam; et iterum inter quintam sabbati et septimam refectionis ieiunant sextam, dies Dominicus interdictus est ad ieiunandum in libro qui proprie uocatur  Canones. Rationem interdictionis S. Augustinus aperit in memorata epistola ad Casulanum: Die, inquit, Dominico ieiunare scandalum magnum est, maxime posteaquam innotuit detestabilis multumque fidei catholice Scripturisque diuinis apertissime contraria heresis Manicheorum, qui suis auditoribus ad ieiunandum istum tanquam legitimum constituerunt diem, per quod factum est ut ieiunium diei Dominici horribilius haberetur. Sanctus Hieronymus unam quadragesimam ponit in obseruatione: nos obseruamus tres quadragesimas, id est, ante Pascha Domini, circaque festiuitatem sancti Ioannis, et ante natiuitatem Domini. Sit a piis mentibus frequentatum apud nos: apud sanctum Hieronymum  manifestum est quod Montanus hereticus illam obseruationem trium quadragesimarum statuerit apud suos, id est, tres quadragesimas per annum. Apud nos quoque non est dubium quin preparare nos debeamus in aduentu Domini multis piis operibus. Natalitia sanctorum obseruantur apud nos, de quibus dicit Augustinus in memorata epistola: Diebus Dominicis omnibus et quinquaginta post Pascha, et per diuersa loca diebus solemnibus martyrum, et festis quibusque prandetur, solemus post octauas natiuitatis Domini, octauas celebrare S. Stephani, et S. Ioannis euangeliste, atque Innocentum ut earum octauarum cantu perueniamus ferme usque ad uigilias Theophanie. De ieiunio quod facimus ante ascensionem Domini, manifestum est a quo auctore  habeat exordium, de quo nichil dicendum est, quoniam dicit idem beatus Augustinus: In his enim rebus de quibus nichil certi statuit Scriptura diuina, mos populi Dei et instituta maiorum pro lege tenenda sunt. Tamen non possumus dicere quod de letitia dierum Pentecostes non sit scriptum a sanctis auctoribus.



CAPUT XXXuIII. Quando celebrantur diuina mysteria, qua reuerentia et metu standum sit in ecclesia.

Quoniam de natalitiis sanctorum pauca prelibauimus, iuuat subnectere uerba S. Ioannis Chrysostomi, ut his admoneat quomodo meipsum debeam cercere a superfluis uerbis et risu, quando coram sancto altari  astitero. Dicit idem in tractatu duodecimo super Epistolam ad Hebreos: Stat sacerdos Dei, orationem offerens cunctorum; tu autem rides, nichil timens? Et ille quidem tremens pro te orationem offert, tu autem contemnis? Non auertis Scripturam dicentem, ue contemptoribus? Non contremiscis? Non colligis temetipsum? Et in aulam quidem regiam intraturus, et habitu, et oculis, et incessu, et cunctis aliis componis et ornas temetipsum; huc autem ingressurus, ubi uere est aula regia, et talis qualis celestis est, rides? Atque scio quidem quia tu non uides, audi tamen quia angeli presentes sunt ubique et maxime in domo Dei astant regi, et omnia plena sunt incorporeis illis uirtutibus. Iste mihi sermo etiam ad mutieres dicitur. Et ante uiros quidem non citius hoc  audent facere, ac si faciunt, non tamen semper, sed in tempore remissionis. Hic autem et uelas et obnupis caput tuum. Dic mihi, rides, o mulier, in ecclesia sedens? Ingressa es confiteri peccata tua, procidere Deo, postulare et deprecari pro delictis tuis, et cum risu hoc facis? Quomodo ergo eum propitiare poteris? Et quid malum est risus, inquit? Non est malus risus. Itane non est malum; sed ualde malum, importuno tempore immo erate? Risus enim inest nobis, ut quando amicos uiderimus post multum temporis, hoc facimus quando aliquos delinquentes et timentes ut foueamus eos risu, non ut cogamus nos ipsos, et semper rideamus. Risus inest anime nostre ut remissionem habeat aliquando anima, non ut diffundatur.



CAPUT XXXIX. Iterum de tonsura clericorum.


Memini me dixisse in superioribus dubitando, utrum corona clericorum nostrorum formam primo acciperet a sancto Petro, an a successoribus eius, scilicet episcopis urbis Rome. Reperi postea auctoritatem huiusce rei Bede famuli Dei in Historia Anglorum, capitulo uigesimo primo, ex epistola Ceolfrid abbatis ad Aytanum regem Pictorum. uerum etsi profiteri nobis liberum est quia tonsure discrimen non noceat quibus pura in Deum fides et caritas in proximum sincera est maxime cum nunquam Patribus catholicis sicut de Pasche uel fidei diuersitate conflictus, ita etiam de tonsure differentia legatur aliqua fuisse controuersia. Inter  omnes tamen quas uel in Ecclesia, uel in uniuerso hominum genere reperimus tonsuras, nullam magis sequendam nobis amplectendamque iure dixerim, quam in capite suo gestabat ille cui se confitenti Dominus ait: Tu es Petrus; nullam magis abominandam detestandamque merito cunctis fidelibus crediderim ea quam habebat ille cui gratiam Spiritus sancti comparare uolenti idem Petrus ait: Pecunia tua tecum sit in perditione, quoniam donum Dei existimasti per pecuniam possideri, non est tibi pars neque sors in sermone hoc. Neque uero ob id tamen in coronam attondemur, quia Petrus ita attonsus est, sed quia Petrus in memoriam Dominice passionis ita attonsus est. Idcirco et nos qui per eamdem passionem saluari desideramus,  ipsius passionis signum cum illo in uertice, summa uidelicet corporis nostri parte, gestamus. Sicut enim omnis Ecclesia quia per mortem sui uiuificatoris Ecclesia facta est, signum sancte crucis eius in fronte portare consueuit, ut crebro uexilli huius munimine a malignorum spirituum defendatur incursibus, crebra huius admonitione doceatur, se quoque carnem suam cum uitiis et concupiscentiis crucifigere debere: ita etiam oportet eos qui uel monachi uotum, uel gradum clericatus habentes altioribus se necesse habent pro Domino continentie frenis astringere, formam quoque corone, quam ipse in passione spineam portauit, in capite, ut spinas et tribulos peccatorum nostrorum portaret, id est, exportaret et auferret a nobis, suo quemque  in capite per tonsuram proferre, ut se etiam irrisiones et opprobria pro illo libenter ac prompte omnia sufferre ex ipso etiam frontispicio doceant, ut coronam uite eterne, quam promisit Deus diligentibus se, semper exspectare, proque huius perceptione et aduersa mundi se et prospera contemnere designent. Dicit idem Beda de tonsura in uita uenerabilis et sanctissimi Cuthberti episcopi: Postquam seruitutis Christi iugum tonsureque Petri formam in modum corone spinee caput Christi cingentis, Domino adiuuante, susceperat, etc. Sufficiant hec ad demonstrandum quid memoratus Dei famulus Beda de auctore corone nostre sentiret.



CAPUT XL. Mentio iterum qua hora diei missa sit celebranda a libere uacantibus.


Retulimus in huiusce operis uerbis prohibitum esse ab apostolicis uiris celebrari ante horam tertiam et missam, tamen indidi quod uidi, hoc est, Leonem nuper missam celebrare diluculo. Additum est in Gestis pontificalibus qua de re missa celebranda sit circa horam tertiam, scilicet, quia eadem hora Dominus crucifixus est linguis Iudeorum. Addimus etiam propter nostram consuetudinem inolitam, sexta hora rationabiliter posse missam celebrari, quia sexta hora diei Dominus crucifixus est manibus persecutorum; similiter et hora nona, quia tunc emisit spiritum. Manifestum est missam celebrari  precipue in recordatione passionis Domini nostri Iesu Christi: in cuius commemoratione agatur, ex ipsis uerbis que in canone leguntur manifeste liquet. Hec, inquit, quotiescunque feceritis, in mei memoriam facietis. Unde et memores sumus, Domine, nos tui serui, sed et plebs tua sancta Christi Filii tui Domini Dei nostri, tam beate passionis, nec non et ab inferis resurrectionis, sed et in celos gloriose ascensionis. Que aguntur in celebratione misse post initiatum canonem, Domini passionem et resurrectionem, ac in celos ascensionem recolunt, de quibus omnibus que mihi occurrerunt tetigi, quando de officio misse scripsi. Postea recordatus sum sanctum Gregorium insinuasse nobis Cassium Narnensem episcopum accedere hora tertia ad missarum solemnia,  quod diligenti cura studui hic inserere, ut meipsum admonerem quamuis uidissem Apostolicum Leonem diluculo missam celebrasse, seu ceteros presbyteros in Romana Ecclesia, non tamen excidisse a S. Gregorio, quod hora tertia celebranda esset missa, presertim cum idem papa referat in homilia sua habita in basilica S. Sebastiani die festiuitatis ipsius, memorato Cassio episcopo mandatum esse ut instaret operi quod operabatur, per presbyterum quemdam, Domino nostro Iesu Christo dicente, Age quod agis, operare quod operaris, non cesset manus tua, non cesset pes tuus, natali Apostolorum uenies ad me, et reddam tibi mercedem tuam. + Quid idem episcopus ageret idem S. Gregorius manifestat in eadem homilia, scilicet, missam quotidie  celebrauit. Et qua hora ad missam iret in sequentibus aperit, dicens: Quibus auditis, episcopus in oratione secum magna cordis contritione prostrauit; et qui oblaturus sacrificium ad horam tertiam uenerat, hoc pro extense orationis magnitudine ad horam nonam usque protelauit. Ut opinor S. Gregorius eamdem horam uoluit celebrare in celebratione misse, quam cognouit acceptabilem esse Domino per exhortationem factam ab eo ad illum episcopum, quem dixit ad horam tertiam uenisse ad missarum solemnia, saluo tamen constituto circa horam nonam per dies abstinentie. Si enim in ceteris horis ex constituto agitur missa, ratio quedam adest qua defendatur eadem hora, ueluti est in natiuitate  Domini, in qua nocte celebratur missa propter natiuitatem panis, qui nunc quotidie manditur ex altari, siue propter concentum angelorum, quod iam retulimus. In eodem mane celebratur missa propter exortum noue lucis, seu propter uisitationem pastorum ad presepe Domini, in quo inuenerunt pabulum, unde quotidie sanctorum anime reficiuntur. Similiter habemus officia constituta in festiuitate Ioannis euangeliste, et Ioannis Baptiste primo diluculo, qui utrique ex utero matris, id est, ab accepto lumine huius mundi, in semetipsis sacrificium singulare quoddam Deo obtulerunt: Ioannes euangelista obtulit ab initio huius lucis uirginitatis sacrificium; Ioannes Baptista sacrificium abstinentie, qui nec uinum bibit nec siceram, et Nazareus permansit  omni tempore. In nocte sancta resurrectionis Domini missam celebramus propter eamdem resurrectionem, que in ea completa est, et propter uisitationem sanctarum mulierum ad sepulcrum Domini



CAPUT XLI. De exsequiis mortuorum.

Aperte dominus Beda declarat in exsequiis sancti Cuthberti quomodo uestiri oporteat sacerdotem defunctum. Ita enim scribit de eius exsequiis. Postquam ergo sancte memorie Cuthbertus episcopus peracta communione, eleuatis oculis et manibus ad Deum, commendans ei animam suam, emittens spiritum, sedensque sine gemitu obiit in uita patrum, a nauigantibus ad insulam nostram delatus, toto  corpore leuato, capite sudario circumdato, oblata super pectus sanctum posita, uestimento sacerdotali indutus in obuiam Christi calceamentis suis preparatus, in sindone cereata inuolutus, animum habens cum Christo gaudentem. * Non est dubitandum quin ipse mos esset apud Romanam Ecclesiam in hac re, qui apud Anglos fuit, presertim cum ex illa primum episcopum Augustinum haberent Angli Saxones, et eo tempore quando celeberrima fuit Romana Ecclesia propter auctoritatem doctissimi eius episcopi Gregorii, et postea ex eadem Ecclesia habuerunt archiepiscopum Theodorum in utraque lingua, scilicet Greca et Latina, peritissimum. Sed mirari cepi quid uellet dominus Beda dicere, ubi dixit, »in obuiam Christi calceamentis suis preparatus,«  utrum uellet dicere quod cum eodem uestimento resurrecturus esset Cuthbertus, an moribus bonis, qui designantur per uestimenta. Interim occurrit mihi cogitare de Christo, utrum ille uestitus esset uestimentis aliquibus postquam resurrexit a mortuis, et si fuit, utrum cum ipsis ascenderet in celum, an solo naturali corpore, quod spiritale erat. Cepi cogitare utrum illis duobus qui eum in uia conspexerunt apparuit uestitus, quando eum cogitabant peregrinum esse, etiam et Marie Magdalene, quando eum credidit hortulanum esse, similiter et discipulis quando cum eis comedit et bibit, uel ubicunque apparuit eis. Similiter cogitaui quod angeli apparuissent uestiti. Unde legitur de illis secundum  Ioannem, uidit angelos in albis sedentes. Et in die assumptionis eius ad celos legitur: Ecce duo uiri astiterunt, iuxta illos in uestibus albis, qui et dixerunt: Hic iehsu qui assumptus est a uobis in celum, sic ueniet, quemadmodum uidistis eum euntem in celum. Et hic nescio utrum uestitus tunc esset an non. Scimus enim dixisse angelos eum in ea forma uenturum esse ad iudicium, qua tunc ascendit ad celos; simili modo cogitaui, quando transfiguratus est in monte, non amisisse eum uestimenta sua, sed ea facta esse alba sicut nix. Post hoc occurrit quod primi homines, Adam et Eua, nudi erant antequam peccarent; ad quorum conditionem nos uenit reuocare Redemptor noster, sed multo meliorem. Quibus postquam peccauerunt, fecit Deus tunicas pelliceas.  Salua fide, quamuis nesciam utrum ita uestiti uenturi sint homines ut Christus apparuit post resurrectionem et angeli uisi sunt, an ita nudi ut primi homines fuerunt, credo tamen nullam deformitatem fieri in spiritalibus corporibus que possit offendere uel nauseam facere spiritalibus oculis. Inter has ambiguitates occurrit mihi ut legerem Augustinum de Ciuitate Dei, et ad Paulinum de cura pro mortuis gerenda. Pauca inde excerpsi, quibus tamen intelligi potest exsequias nos debere facere circa mortuos nostros potius pro nostra salute quam pro illorum, et si non fuerint exsequie, ipsis, qui in Christo mortui sunt, nichil obesse, et quod qui eis facit exsequias, ob amorem illius facit qui promisit corpora resurrectura. Dicit idem in primo libro de  Ciuitate Dei, capitulo duodecimo: Multa itaque corpora Christianorum terra non texit; sed nullum eorum quisquam a celo et terra separauit, quam totam implet presentia sui qui nouit unde resuscitet quod creauit. Dicitur quidem in psalmo: Posuerunt morticina seruorum tuorum escas uolatilibus celi, carnes sanctorum tuorum bestiis terre. Effuderunt sanguinem eorum tanquam in circuitu Hierusalem, et non erat qui sepeliret. Et paulo post: Quamuis enim hec in conspectu hominum dura et dira uideantur, sed pretiosa est in conspectu Domini mors sanctorum eius. Proinde omnia ista, curatio funeris, conditio sepulture, pompa exsequiarum, magis sunt uirorum solatia quam subsidia mortuorum. Iterum  in eodem libro, cap. decimo tertio. Nec ideo tamen contemnenda et abiicienda sunt corpora defunctorum, maxime iustorum atque fidelium, quibus tanquam organis et uasis ad omnia bona opera sanctus usus est Spiritus. Si enim paterna uestis et annulus, ac si quid huiusmodi, tanto carius est posteris quanto erga parentes maior affectus, nullo modo ipsa spernenda sunt corpora, que utique multo familiarius atque coniunctius quam quelibet indumenta gestamus. Hec enim non ad ornamentum uel adiutorium, quod adhibetur extrinsecus, sed ad ipsam naturam hominis pertinent. Unde et antiquorum iustorum funera officiosa pietate curata sunt, exsequie celebrate, et sepultura prouisa, ipsique cum uiuerent, de sepeliendis uel etiam transferendis  suis corporibus filiis mandauerunt. Et Tobias sepeliendo mortuos Deum promeruisse, teste angelo, commendatur. Ipse quoque Dominus die tertio resurrecturus, religiose mulieris bonum opus predicat, predicandumque commendat, quod unguentum pretiosum super membra eius effuderit, atque hoc ad eum sepeliendum fecerit. Et laudabiliter commemorantur in Euangelio, qui corpus eius de cruce acceptum diligenter atque honorifice tegendum sepeliendumque curarunt. uerum iste auctoritates non hoc admonent quod insit ullus cadaueribus sensus, sed ad Dei prouidentiam cui placent etiam talia pietatis officia, corpora quoque mortuorum pertinere significant propter fidem resurrectionis astruendam. Ubi et illud salubriter discitur, quanta possit esse remuneratio  pro eleemosynis quas uiuentibus et scientibus exhibemus, si neque hoc perit apud Deum quod exanimis hominum membris officia diligentieque persoluuntur. Ex istis uerbis sancti Augustini apparet quod propterea debeamus exsequias celebrare circa mortuorum hominum corpora, quia Deus uult ea resuscitare. Ecce manifeste sunt exsequie mortuorum, manifestatusque est affectus hominis qui debet esse circa exsequias mortuorum. Nunc dicendum est de officiis uespertinalibus, et nocturnalibus, atque matutinalibus.



CAPUT XLII. De officiis mortuorum.

Habemus scriptum in quodam Sacramentario quod officia mortuorum agenda sunt circa tertiam diem,  et septimam, et tricesimam. Quod non ita intelligo, quasi ille qui tertia die agere uult officia mortuorum, debeat pretermittere priores duos dies sine supplicationibus; aut qui in septima die, sex superioribus debeat tenere in officio; aut qui in tricesima, uiginti et nouem uacare otio: sed quod tertia die dicuntur celebrari officia mortuorum, duobus modis possit id est, ut tertia die infra septem, septima infra triginta celebrius aguntur circa officia mortuorum quam in ceteris diebus, siue ut tertia die consumet illa. Simili modo dicimus de septima et trigesima. De his tribus terminis ponemus auctoritatem sanctarum Scripturarum. Dicitur in libro Sapientie de exsequiis: Fili, in mortuum produc lacrymas,  et quasi dira passus, incipe plorare, et secundum iudicium continge corpus illius, et non despicias sepulturam illius. Propter delaturam autem amare fer luctum illius uno die, et consolare propter tristitiam, et fac luctum secundum meritum illius uno die, uel duobus propter detractionem. Ubi primo dixit, propter delaturam uno die ferre luctum, et postea, propter detractionem uno uel duobus diebus, tres dies introducit in luctum. Possumus per tertiam diem commendati defuncti tertiam dierum resurrectionis Domini ad memoriam reducere, ut eodem numero deprecemur pro nostro defuncto, quatenus mereatur per remissionem peccatorum particeps fieri resurrectionis Christi. Pro quatriduanum ieiunium Niniuite fecerunt secundum  septuaginta, ut in Christi glorificatione per resurrectionem ex mortuis delerentur peccata eorum. Unde dicit Augustinus in libro Questionum Genesis: Nec septuaginta Interpretes, quos legere consueuit Ecclesia, errasse credendi sunt, ut non dicerent quadraginta dies, sed triduum, et Niniue euerteretur. Et post pauca: Triduum posuerunt, quamuis non ignorarent quod dies quadraginta in Hebreis codicibus legerentur, ut in Domini nostri Iesu Christi clarificatione intelligerentur dissolui abolerique peccata. De quo dictum est: Qui traditus est propter delicta nostra, et resurrexit propter iustificationem nostram. Clarificatio autem Domini et in resurrectione, et in celos ascensione cognoscitur. Secunda igitur celebratio pro defunctis in septimo die  habet auctoritatem in Genesi memorato. Habuit quoque, inquit, Ioseph in comitatu currus et equites, et facta est turba non modica. ueneruntque ad aream Atad, que sita est trans Iordanem, ubi celebrantes exsequias planctu magno atque uehementi, impleuerunt septem dies. Unde memoratus Augustinus in memorato libro Questionum scribit: Et fecit luctum patri suo septem dies. Nescio utrum inueniatur alicui sanctorum in Scripturis celebratum esse luctum nouem dies, quod apud Latinos nouendia appellant. Unde mihi uidentur ab hacconsuetudine prohibendi, si qui Christianorum istum in mortuis suis numerum seruant, qui magis est in gentilium consuetudine. Septimus uero dies auctoritatem in Scripturis habet. Unde alio loco scriptum est: Luctus  mortui septem dierum, fatui autem omnes dies uite eius. Septenarius autem numerus, propter sabbati sacramentum, precipue quietis indicium est. Unde merito mortuis tanquam requiescentibus exhibetur. + Tertia agitur tricesimo die, quam nobis Aaron et Moyses in auctoritatem ducunt, de quo dictum est in scriptione de missa: Quoniam sic certamus pro nostris defunctis, quatenus possint participes fieri eorum quos Christus reuocauit a claustris inferni, in ea commemoratione simili modo celebramus officia pro ipsis, quomodo celebrantur in illis diebus quando Christus descendit ad inferna et in quibus creditur mortuus. Non enim possumus intelligere de omnibus qui sint, qui illico postquam recesserint de corpore penetrent regna celorum,  aut qui in aliis custodiis recipiantur. Igitur uno modo facimus mortuorum officia. Sunt etiam loca in quibus generaliter pro omnibus defunctis omni tempore, excepto Pentecostes et festis diebus, in officio uespertinali et matutinali oratur. Sunt et alia in quibus missa pro iisdem quotidie celebratur. Sunt etiam et alia in quibus in initio mensis nouem psalmi, nouem lectiones totidemque responsorii pro eis cantantur. Quid hoc ualeat, Augustinus in libro ad Paulinum de cura gerenda pro mortuis monstrat: Non sunt, inquit, pretermittende supplicationes pro spiritibus mortuorum, quas faciendas pro omnibus in Christiana societate defunctis etiam tacitis nominibus quorum sub generali commemoratione suscepit  Ecclesia: ut quibus in ista uita desunt parentes, aut filii, aut qualescunque cognati, uel amici, ab una eis exhibeatur pia matre communi. Si autem deessent iste supplicationes que fiunt recta et pia fide ac pietate pro mortuis, puto quod nichil prodesset spiritibus eorum, si quamlibet locis sanctis exanima corpora ponerentur.



CAPUT XLIII. Repetitio de tribus psalmis baptismalibus.

Diximus in superioribus tres psalmos baptismales per noctes nobis ad memoriam reducere tria opera Christi, hoc est, repulsionem demonum, effectum sanitatum, et resurrectionem nostram, simulque triduanam sepulturam Domini; atque alio modo, officia dierum baptismalium, Spiritus sancti  deductionem in terra recta, et tres psalmos noctium, fidem, spem, et caritatem: at nunc addimus in operibus tenebrarum seu in nocte tria esse uitia originalia, id est, suggestionem diaboli, carnis delectationem, et consensum animi. Propter hec tria uitia uice trium uirtutum, scilicet fidei, spei et caritatis, tres psalmos cantamus, quibus memorata uitia repellantur de nostris catechumenis. Qualiter celebrandum sit officium in Dominica nocte, que est octaua post Pascha Domini, ex superioribus uerbis monstratur, in quibus narratur de octo beatitudinibus, et de opere septiformis Spiritus atque eius perfectione, ac de octo feriis regenerati hominis.



CAPUT XLIu. Repetitio de antiphona, Fluminis impetus, que cantatur in Theophania.


Solent mussitare de psalmo, Deus noster refugium, quare prepostero ordine ponatur in tertia periocha. De qua re ita dicimus, sequentes ordinem Euangelii. Prius uenerunt Magi adorare Dominum quam baptizatus esset, ideo officia que celebrantur in prima periocha designant Christianos, et quodammodo imitantur munera et obsequia Magorum; Magi obtulerunt aurum, thus et myrrham: sicut enim precipuum metallum est aurum, ita hoc munus mancipatur precipuo officio, id est regali. Per hoc munus Christo oblatum potest designari regalis potestas cum omnibus suis subditis uentura ad Christum. Hec enim signant secunde perioche antiphone.  Thus igne adustum redolet suauiter, et pertinet ad ministerium sacerdotum. Thus quod tunc fuit oblatum Christo potest signare sacerdotes et religiosos ministros Ecclesie, qui ex igne cordis thus orationum oblaturi erant Christo. Per myrrham potest designari omnis summa electorum. Myrrha est pigmentum feruens. Quicunque parati sunt animo ad commoriendum pro Christi nomine, myrrham offerunt. In qua summa colligitur plebs et populus qui notati sunt in antiphonis: Afferte Domino, filii Dei, et, Omnes gentes quascunque fecisti, ac, uenite, adoremus. Porro tertia periocha Christi baptismum celebrat; unde et responsorium: In columbe specie, et, Hodie in Iordane, in ea cantamus.  Antiphona, Fluminis impetus, apostolorum corda repleta de Spiritu sancto in die Pentecostes monstrat, qui postea semper et ubique baptismum predicauerunt. Tertia periocha per suos psalmos continet euentum illum qui fuit eo tempore, quando apostoli predicauerunt baptismum, cui euentui congruit psalmus, Deus noster refugium. Antiphona monstrat quomodo Spiritus sanctus letificauit apostolos, ut sanctificarent tabernaculum Domini per baptismum. Ceteri uersus sonant quod homines mundi contra hoc agerent, sicuti sunt isti, Propterea non timebimus dum turbabitur terra, et transferentur montes in cor maris. Sonuerunt et turbate sunt aque eorum, conturbati sunt montes in fortitudine eius. Psalmus, Cantate Domino, monstrat quod omnes  dii gentium sunt demonia. Et iterum de atrocitate gentilium infidelium et letitia credentium dicit: Commoueatur mare et plenitudo eius: gaudebunt campi, et omnia que in eis sunt, et reliqua. Dominus regnauit, exsultet terra, letentur insule multe, predicationem apostolorum monstrant, nichilominus et subuersionem idolorum. Ita inquit uersus: Alluxerunt fulgura eius orbis terre, uidit et commota est. Montes sicut cera fluxerunt a facie Domini, a facie Domini omnis terra; et in sequentibus: Confundantur omnes qui adorant sculptilia.



CAPUT XLu. De uersu repetitio, et de Pentecoste, et de calice.

uersus hoc habet singulare ut excitet corda cantantium  ad requirendam faciem Domini in oratione. Idcirco sepissime ante orationem precedit. uersus qui dicitur in nocturnali officio, ante orationem que precedit lectionem, intenta uult facere corda presentium ad lectionem. Notum est quod sessio plus pertinet ad securitatem quam statio. Securitas enim parit negligentiam inter ignauos. Ideo precedit oratio ante sessionem, ut Domini protectio nostra corda eripiat ab omni securitate fallaci. Ante hymnos Magnificat, et Benedictus Dominus Deus Isrel, precedit uersus, quoniam sic debemus esse uigilantes et intenti ad uerba hymnorum memoratorum ut in oratione. In ceteris cursibus ante nouissimam orationem precedit. Oratio et benedictio semper in fine sunt, antequam disiungantur fratres  singuli ad propria. Morem tenet iste usus antique Ecclesie. Ita legitur in Actibus apostolorum de Paulo, quando recessit ab Epheso, et Ephesiis predixit iam faciem suam non uisuros eos amplius; et cum hec dixisset, positis genibus suis cum omnibus illis orauit. Similiter quando de Tyro recessit, Deducentibus nos omnibus cum uxoribus et filiis usque foras ciuitatem, et positis genibus in littore orabamus: et cum ualefecissemus inuicem, ascendimus in nauim; illi autem redierunt ad sua. Oratio  nouissima ideo communiter celebratur in nouissimo, ut unusquisque tali scuto, id est, communi oratione, rediens ad sua, muniatur contra omnia aduersa. Hanc orationem uocauit sanctus Ambrosius postulationem. Postulationem namque Augustinus deputat in oratione misse, quam solet sacerdos dicere post communionem. Quam orationem ubique subsequitur benedictio et gratiarum actio: hoc enim sonant uerba, Benedicamus Domino, et, Deo gratias. Hec enim utraque ad gratiarum actionem referenda sunt, qua oratione Paulus concludit ceteras orationes.



CAPUT XLuI. Repetitio de Pentecoste.

Post superiora descripta inueni iterum authenticum  perspicuum Ambrosianum de quinquaginta diebus post Pascha. Quod malui hic introducere, quamuis non in suo loco, quam pigritia preterire. Dicit Ambrosius in tractatu super Lucam: Maiores nobis tradidere, Pentecostes omnes quinquaginta dies ut Pasche celebrandos. Et post pauca: Ergo per hos quinquaginta dies ieiunium nescit Ecclesia, sicut Dominica qua Dominus resurrexit, et sunt omnes dies tanquam Dominica.



CAPUT XLuII. Repetitio de Pentecoste.

Nuperrime monstratum est mihi, ut puto ab eo qui quod aperit, nemo claudit, quid rationabiliter possit dici de corpore Domini posito in altari, et de calice ex latere eius, saluo magisterio eorum qui  alias et melius mihi uolunt aperire quomodo et quare aliter panis ponendus sit in altari, et calix iuxta eum. Altare crux Christi est, ab eo loco ubi scriptum est in canone: Unde et memores sumus, usquedum inuoluitur calix de sudario diaconi uice Ioseph, qui inuoluit corpus Domini sindone et sudario. De quo altari dicit Beda secundo libro super Apocalypsin: Alia editio habet, super aram, eo quod super altare crucis thuribulum suum aureum, id est, corpus immaculatum, et Spiritu sancto conceptum obtulerit Patri pro nobis. Panis extensus super altare corpus Domini monstrat extensum in cruce, quod nos manducamus. uinum et aquam in calice monstrant sacramenta, que de latere Domini in cruce fluxerunt, id est, sanguinem et aquam,  quibus nos potat Dominus noster. De quo potu mystice dicit memoratus Ambrosius in libro memorato: Quero etiam cur ante mortem non inueniamus esse percussum, post mortem inueniamus, nisi forte ut potus eius fuisse doceatur, et ordinem mysticum nouerimus; quia non ante altaris sacramenta, post baptismum, sed baptismum ante, et sic poculum. Et paulo post: Aqua enim et sanguis exit. illa que diluat, iste qui redimat. Bibamus ergo pretium nostrum, ut bibendo redimamur.





SYMPHOSII AMALARII METENSIS PRESBYTERI ET CHOREPISCOPI LIBER DE ORDINE ANTIPHONARII



PROLOGUS.



De ordine Antiphonarii.

Cum longo tempore tedio affectus essem propter Antiphonarios discordantes inter se in nostra prouincia, moderni enim alio ordine currebant quam uetusti, et quid plus retinendum esset, nesciebam; placuit ei qui omnibus tribuit affluenter, ab hoc scrupulo liberare me, inuenta copia Antiphonariorum in monasterio Corbeiensi, id est, tria uolumina de nocturnali officio, et quartum, quod solummodo continebat diurnale, certaui a pelago curiositatis carbasa tendere ad portum tranquillitatis. Nam quando fui missus Romam a sancto et Christianissimo imperatore Ludouico ad sanctum et reuerendissimum papam Gregorium de memoratis uoluminibus,  retulit mihi ita idem papa: Antiphonarium non habeo quem possim mittere filio meo domino imperatori, quoniam hos quos habuimus Wala quando functus est huc legatione aliqua, abduxit eos hinc secum in Franciam. Que memorata uolumina contuli cum nostris Antiphonariis, inuenique ea discrepare a nostris non solum in ordine, uerum etiam in uerbis et multitudine responsoriorum et antiphonarum, quas nos non cantamus. Nam in multis rationabilius statuta reperi nostra uolumina quam essent illa. Mirabar quomodo factum sit quod mater et filia tantum a se discreparent. Inueni in uno uolumine memoratorum Antiphonariorum ex his que infra continebantur, esse illud ordinatum prisco tempore ab Adriano Apostolico.  Cognoui nostra uolumina antiquiora esse aliquanto tempore uolumine illo Romane urbis. In quibus tamen alicubi cognoui corrigi posse nostra ab illis, et in aliquibus nostra esse rationabilius et satius statuta, ut pretuli: arripui medium inter utraque, ut a nostris, ubi melius erant ordinata, non discederem; et ubi poterant corrigi a uoluminibus urbis, non negligerem, seu in ordine, seu in uerbis. Ubi nostri moderni cantores rationabilius authenticis uerbis statuerunt officia sua, diuidendo antiphonas per ferias, necnon et responsorios, et in festiuitatibus sanctorum antiphonas distribuendo singulis uigiliis suas, scripsi primo ordinem Romanum, dein nostrorum cantorum. Et ubi talem ordinem reperi deficere addidimus illum ex utrisque uoluminibus, ut se demonstrabunt  ferie et hebdomade ante natiuitatem Domini, et hebdomada Paschalis. Ubi ordo responsoriorum et antiphonarum in perspectis uoluminibus dissonare uidebatur ab ordine librorum, de quibus sumpta sunt, et a consonantia que ratione  astipulatur, non dubitaui sequi in nostro Antiphonario ea potius que historie et rationi istius uel illius festiuitatis uisa sunt congruere. Ubi ordinabilius uisum est mihi scriptum haberi in Antiphonario Romano quam in nostro, ibi scripsi in margine R. propter orbem urbis Rome; et ubi in nostro M. propter Metensem ciuitatem; ubi nostrum ingenium cogitauit aliquid posse rationabilius illis ordinare, I. C. propter indulgentiam et caritatem. Idcirco precor cantores ut non prius despiciant nostra quam discutiant ea iuxta ordinem librorum et rotunditatem rationis. Et si inuenerint minus congruere ea ordini librorum et rationi alicui, dent indulgentiam mee imperitie; sin autem, non despiciant edere nostra olera, que rubra testa illis ministrat.  In uersibus quos pene mutatos reperiet, si forte quis dignum duxerit presens uolumen frequentare, laborauit et sudauit sacerdos Dei Elisagarus [Helisachar] apprime eruditus, et studiosissimus in lectione et diuino cultu, necnon et inter priores primus palatii excellentissimi Ludouici imperatoris. Non solum ille, sed et quoscunque de eruditis uiris ad se potuit conuocare, in presenti negotio sudauerunt. Quamuis enucleatissime mutati uersus coniuncti sint responsoriis suis, tamen quos aptos reperi, transcurrendo in prioribus Antiphonariis, non dubitaui inserere in nostro Antiphonario, ut inueni insertos. Notandum est necessarium nobis esse ut alteros uersus habeat noster Antiphonarius quam Romanus, quoniam altero ordine cantamus nostros  responsorios quam Romani. Illi a capite incipiunt responsorium, finito uersu, nos uersum finitum informamus responsorium per latera eius, ac sic facimus de duobus corporibus unum corpus. Ideo necesse est ut hos uersus queramus, quorum sensus cum mediis responsoriorum conueniat, ut fiat unus sensus ex uerbis responsorii et uerbis uersus. Hoc prospexit memoratus uir et gloriosus presbyter Elisagarus; qua de re certauit ut ex diuersis libris congregaret uersus conuenientes responsorii, quos nos et alii multi cupiunt frequentare in nocturnali officio. In omnibus istis assensus me adiuuat summi ac sanctissimi Apostolici Gregorii, qui interrogationi sancti Augustini satisfecit, ut undecunque uellet colligere ecclesiastica officia, addere seu inserere  Romano Ordini, licenter colligeret et usui suorum tribueret. Unde scriptum est in Historia Anglorum, libro primo, capite quinto. Interrogatio Augustini: Cum una sit fides sunt Ecclesiarum diuerse consuetudines, et altera consuetudo missarum in Romana  Ecclesia, atque altera in Gallia tenetur. Respondit Gregorius Papa: Nouit fraternitas tua Romane Ecclesie consuetudinem in qua se meminit nutritam; sed mihi placet ut siue in Romana, siue in Galliarum, seu in qualibet Ecclesia aliquid inuenisti quod plus omnipotenti Deo possit placere, sollicite eligas, et in Anglorum Ecclesia, que adhuc ad fidem noua est, institutione precipua, que de multis Eccclesiis colligere potuisti, infundas; non enim pro locis res, sed pro bonis rebus loca amanda sunt. Ex singulis ergo quibusque Ecclesiis que pia, que religiosa, que recta sunt elige, et hec quasi in fasciculum collecta, apud Anglorum mentes in consuetudinem depone. Hucusque beati Gregorii. In multis locis prenotaui in primo ordine nomina responsoriorum et  antiphonarum iuxta ordinem Antiphonarii Urbis, et coniunctim in secundo iuxta ordinem nostre consuetudinis: ut utraque haberet psalta pre oculis, et illud caneret quod iudicio mentis potius eligeret. Notandum est uolumen quod nos uocamus Antiphonarium tria habere nomina apud Romanos: quod dicimus Gradale, illi uocant Cantatorium; qui adhuc iuxta morem antiquum apud illos in aliquibus Ecclesiis in uno uolumine continetur. Sequentem partem diuidunt in duobus nominibus: pars que continet responsorios uocatur Responsoriale; et pars que continet antiphonas, uocatur Antiphonarius. Ego secutus sum nostrum usum et posui mixtim responsoria et antiphonas secundum ordinem temporum, in quibus solemnitates nostre celebrantur.



De his que meo interrogatui responsa sunt a magistris Romane Ecclesie.


Interrogaui archidiaconum Theodorum sancte Romane Ecclesie, quem rogauit dominus apostolicus ut me instrueret iuxta interrogationem meam de ordine Romani officii quot uersus cantaret Romana Ecclesia in Responsorio, Aspiciens a longe, respondit: Duos. Sciscitatus sum cur duos cantasset extra solitum morem in illo responsorio, Respondit: Propter honorem magne festiuitatis. Reperi postea non solum in isto, id est, Aspiciens a longe, tres uersus, ut in nostro antiphonario continetur, sed etiam in aliis multis in Romano Antiphonario aut duos, aut tres scriptos. uisum est mihi ut ratio  talis reddi possit de tot uersibus. Quando contigit bis aut ter unum responsorium cantari in una hebdomada, aut in hebdomadis, cui subnexi sunt tres uersus aut duo conuenientes: ut unus cantetur in una nocte, alter in altera, tertius in tertia. Interrogaui quotus ordo responsoriorum celebraretur in Dominica nocte, quam solemus nominare Octauas Pasche. Responsum est, »Nouenarius, in ea cantamus de auctoritate.« Similiter interrogaui officio Pentecostes. Responsum est, »Nouem cantamus, ut in ceteris Dominicis in noctibus.« Interrogaui memoratum archidiaconum, quo ordine responsorios cantarent post octauas Pentecostes usque ad Aduentum Domini responsum est: In octauis Pentecostes  incipimus legere librum Regum; in eadem prima hebdomada cantamus responsorios de psalmis; in sequentibus hebdomadis usque in Augustum mensem de historia Regum. In prima hebdomada Augusti legimus Salomonem, et responsorios cantamus de Psalmis. In sequentibus usque in Septembrem mensem de Salomone. In prima hebdomada Septembris legimus Iob, et cantamus responsorios de Psalmis; in duabus sequentibus de Iob; in nouissima hebdomada mensis memorati, de Tobia; in primis duabus hebdomadis mensis Octobris, de Iudith et de Esther et Esdra; in duabus nouissimis mensis suprascripti de Machabeis; In prima hebdomada mensis Nouembris legimus de Prophetis, responsorios cantamus de Psalmis. In ceteris sequentibus usque in Aduentum  Domini de Prophetis.« Interrogaui si aliquid dicerent Magistri Romanorum inter interstitium nocturnalis officii et matutinalis. Responsum est mihi, »Nihil, sed continuo post nocturnale officium dicunt: Deus, in adiutorium meum intende.« Orationem Dominicam non cantant post psalmos nocturnales, sed dicunt aliquod capitulum tale quale istud est: Intercedente beato principe apostolorum Petro, saluet et custodiat nos Dominus. Sepe in octo responsoriis et nouem lectionibus finiunt nocturnale officium. Interrogaui si canerent per Dominicas noctes Te Deum laudamus. Responsum est; »Tantum in natalitiis pontificum, Te Deum laudamus canimus.« Hic inserimus quomodo inuenimus scriptum de auctoritate Adriani Apostolici: In nomine  Domini nostri Iesu Christi incipit responsoriale de circulo anni temporibus ter beatissimi et Apostolici domini Adriani pape per indictionem septimam. Item in fine: Hoc opus summus reparat pontifex dominus Adrianus sibi memoriale per secla.

Prenotaui obelo Alleluia, quod sequitur Psalmum Confitebor tibi, Domine, in Pascha Domini ad uesperum. Scripsi illud ut inueni in Romano Ordine, quod tamen apud nostrum ordinem uidetur superfluum esse. Scripsi olim in libello qui uocatur officialis, de tempore septuagesime, et de mysterio eiusdem numeri, et de ceteris officiis que aguntur in Ecclesia per annum, siue sint nocturnalia, siue diurnalia; nunc dicturus, Deo miserante, de ordine Antiphonarii, cupio summatim aliquid scribere,  quasi quoddam manuale de solis nocturnalibus officiis, et de his que uocantur uulgo, Cursus. Quo ad memoriam reducto, renouetur mens ad desiderium celestis patrie, recordeturque quomodo ad eam reuocata sit, et quomodo quotidie reuocetur, et quod per singulas horas noctis et diei possit seruire Domino per eosdem cursus atque in nouissimo die uota sua reddere pro eo quod quinque sensus uirginitatis sue suam pulchritudinem seruauerint et suum habitum sponso suo. Quando affectibus his attingitur animus meus, quos subter notare cupio per singulos cursus, afficior nempe dulcedine dilectionis Dei, et dilectionis proximi eterneque patrie, et presentie Saluatoris nostri. Simulque notandum  quod deficit animus meus ab adiutorio humano, et confirmat se in adiutorium Domini, separaturque a terrenis et caducis, et coniungitur celestibus et spiritalibus.



CAPUT PRIMUM. Incipit adnotatio de nocturnalibus officiis et diurnalibus, que uulgo cursus uocantur.

Restauratio et renouatio status nostre innocentie in Christi resurrectione reddita est nobis. Idcirco locuturi, quod Dominus dederit, de nocturnalibus et diurnalibus officiis, a Dominica nocte, quam Dominus sua resurrectione pretulit ceteris noctibus, incipiendum est. In Dominica nocte congrue, iuxta consuetudinem Romane Ecclesie a somno surgentes, dicimus primo, [Domine, labia mea aperies]  et post hunc uersum glorificamus sanctam Trinitatem, que glorificanda est et de preteritis, et de presentibus, et de futuris. Postea dat tuba cantoris signum per antiphonam inuitatoriam, ut excitentur Christiani circumquaque, et concurrant ad scholam doctorum et pastorum Ecclesiarum. Unde dominus Beda in tractatu suo super Lucam de quodam uersu psalmi inuitatorii sic: At, inquit, cum eiusdem operis compares quero canendo cum Propheta: uenite, adoremus et procidamus ante Dominum, ploremus coram Domino, qui fecit nos, columbas ad altare deporto. Post hanc antiphonam canuntur duodecim psalmi ante lectiones et responsorios: duodenarius numerus uniuersitatem temporis et rerum continet in se. In duodecim psalmis imbuitur apud ecclesiasticos  uiros memoria sanctorum Patrum, qui ante legem excoluerunt uineam Domini. Per hunc numerum instruuntur, qui ad nocturnale officium occurrunt, de eo quod Dominus ab initio mundi habuit predicatores in sua Ecclesia, qui populum Dei coluerunt suis laboribus, ut reditum quereret ad propriam patriam per Christi resurrectionem. Primus psalmus, Beatus uir, concinit quodammodo Abel iusto homini, cuius sanguis effusus est in typo sanguinis Christi. Et psalmus [Domine Deus meus, in te speraui,] Ne et filius eius, atque uxoribus eorum, que salue facte sunt per aquam. Et, [Saluum me fac, Domine, quoniam defecit sanctus,] Abrahe, qui solus restitit ne adoraret idola, ceteris corruentibus in ea. Dehinc sequitur uersus. uersus dicitur ille  cantus per quem reuertitur intentio mentis in aliam intentionem, quasi quedam compositio officialis, disponens iter mentis suaui cantilena de uno affectu ad alterum: uerbi gratia, de psalmodia ad lectionem; de solitudine omnium Ecclesiarum ad propriam conscientiam, que conuersio addiscitur in responsoriis; iterum de psalmodia ad euangelicum hymnum, siue ad orationem Dominicam, cuius prologus solet esse [Kyrie eleison, et Christe eleison] seu ad orationem, quam solet proferre solus sacerdos. Iste status mentis in multis Ecclesiis demonstratur per statum membrorum. In multis Ecclesiis in principio cantus qui uocatur uersus, uertit se chorus ad altare. Post uersum sequuntur tres lectiones cum  suis responsoriis. Merito nostra Ecclesia post cultum Abrahe transit ad scholam discipline. Abel et Enoch sancti et iusti uiri fuerunt; sed non uocati patres gentium, neque patres Christi, neque in signo positi sunt fidei gentilis populi. Abraham a Mattheo euangelista ponitur in primo ordine genealogie Christi; Abraham dicitur pater multarum gentium; Abraham accepit signum fidei que est in preputio. Talis agricole excipienda est doctrina et tenenda. Nam et status temporis admonet nos ab Abraham lectiones et responsorios celebrare. Sexta diei hora legitur in Euangelio Matthei Abraham intrasse ad agriculturam; nos uero medie noctis tempore admonemur procedere ante Dominum exemplo Psalmographi, dicentis: Preueni in maturitate, hoc est,  in media nocte. Quod aliquando nostra infirmitas solet protrahere usque ad gallicinium. Merito memoria eorum mortuorum qui in Christo mortui sunt recolitur per noctem, quoniam eorum transitus et quies nocti comparatur, dicente Euangelio: ueniet autem nox, quando nemo poterit operari. Per psalmos opus predicatorum monstratur, per lectiones doctrina. In isto ordine sequimur textum Luce euangeliste, dicentis: Primum quidem sermonem feci de omnibus, o Theophile, que cepit iehsu facere et docere. Doctrina namque predicatorum querit imitatores. Ad hoc enim surgit cantor a sede, et exaltat uocem in responsorio, ut excitet mentes que audierunt doctrinam ad actiones bonas. Surgunt namque deuote mentes per deuotionem bonorum  operum in responsorio, ut respondeant exhortatori. Ordo postulat exhortatorie functionis ut tale aliquid precedat exhortationem quod intentum faciat audientem et afficiat ad sequendum, ut in promptu monstratur ubi utilitas lectionis diuinarum Scripturarum precedit exhortatoriam uocem cantoris. Et ut nullatenus mens exhortatoris possit per aliquam arrogantiam propter citatam responsionem subiectorum eleuari, constringitur uersu in quo solus debet laborare. Quo facto admonetur ex propriis laboribus et ex propria conscientia, se scire esse mensurandum ante tribunal Christi, non ex opinione populi et discipulorum. Priscis temporibus non cantabatur Gloria post uersum, sed repetebatur responsorius. Ordo rationi congruus ut qui cepit exhortator  fieri propter reditum ad celestem patriam perseueret in eo usque in finem. A modernis uero Apostolicis additus est hymnus, [Gloria Patri, et Filio, et Spiritui sancto] post uersum, quo admonemur ut ex omnibus donis atque datis semper laudemus Creatorem. Ad quam patriam et societatem nos intentet exhortari chorus sanctorum predicatorum per Christi resurrectionem, numerus lectionum et responsoriorum qui celebratur in Dominica nocte, euidenter manifestat, scilicet ad celestem Hierusalem et nouem ordines angelorum. Qui rectius et equius non possunt diuidi, quam ternario numero per interstitia psalmorum trium uigiliarum, in quibus recoluntur tria tempora nominata in Euangelio,  id est, prima uigilia, et secunda uigilia, et tertia uigilia. Nam in prima uigilia recolitur eorum resurrectio futura in Christo, qui ante legem coluerunt uineam Domini; in secunda, eorum qui post legem datam usque in aduentum Christi; in tertia, Christi discipulorum. Huius enim excellentia in tribus nouissimis psalmis canitur Alleluia. Horum psalmorum diuisio sic se habet: [Conserua me, Domine;] memorat quiescentes in Christo de leuitico genere. [Exaudi, Domine, iustitiam meam], requiem iudicum; [Diligam te, Domine,] regum ueteris Testamenti palmam: [Celi enarrant,] predicatorum Noui Testamenti: [Exaudiat te Dominus in die tribulationis,] martyrum Christianorum triumphum: [Domine, in uirtute tua,] regnum manens spiritualium  regum. He persone membra sunt capitis illius cuius regnum memoratur in psalmo, Dominus regnauit, decorem induit. Hoc differt inter tres nocturnas Dominicales et tres que per ceteras noctes canuntur, quando festiuitas est sanctorum, quod ille recolunt resurrectionem corporum, iste autem beatitudinem animarum sanctarum, quam tunc percipiunt quando fiunt ciues spirituum celestium et bonorum.



CAPUT II. De matutinali officio per Dominicas noctes.

Officium matutinale Dominicalium noctium admonet ecclesiasticos uiros prospicere, quomodo primo post Christi resurrectionem fugatis tenebris errorum et uitiorum, primitiua Ecclesia surrexit ad  lucem uere fidei, que est in Nouo Testamento, et quomodo in posteriore tempore adiungeret sibi Ecclesiam de gentibus, atque iterum in unum cunctas duas Ecclesias oporteat eam tribulationibus probari, et per patientiam probatam inueniri, necnon et per probationem ad supernam beatitudinem peruenire. Primus uersus primi psalmi matutinalis officii, demonstrat Christum regnasse post resurrectionem suam, et induisse se decorem et fortitudinem. Secundus uersus monstrat firmatum esse orbem terre, uidelicet apostolos roboratos Christi resurrectione atque ascensione ad celos, nec non et effusione Spiritus sancti. Secundus psalmus monstrat eorum intentionem, quam habuerunt, ut multos sibi coniungerent ex Iudea, et ut una eademque fides esset in  magistris et subditis, et una saluatio atque una glorificatio. Tertius psalmus admonet, ut intendatur quod post Iudeorum salutem eadem salus perueniret ad gentes. Ex persona gentium cantatur psalmus [Deus, Deus meus, ad te de luce uigilo]. Interim repulsa Iudea, colligetur et ipsa iterum per predicationem Enoch et Helie, et fiet una Ecclesia ex duobus populis. Idcirco presentes duo psalmi, id est, [Deus, Deus meus, ad te de luce uigilo:] et, [Deus misereatur nostri,] non diuiduntur, ut sint in signum illius temporis, quando nulla distantia erit inter fidem gentilis populi et Iudaici: Adunata Ecclesia ex duobus populis prosperabitur per patientiam, ut Scriptura dicit: uasa figuli probat fornax, et homines  iustos tentatio tribulationis. Tribulatio enim patientiam operatur. Tres pueri in caminum missi, quorum hymnus canitur in quinto ordine Psalmorum, in tribulatione exstiterunt patientes, et non cesserunt minis Nabuchodonosor regis, et ministrorum eius. In sua constantia prefigurant constantiam illorum sanctorum, qui in tempore Antichristi non cedent insidiis et minis eius, sed perseuerabunt in fide catholica. Ipsi erunt patientes in tribulatione, et per patientiam probati inuenientur, et per probationem spe beati, de quibus scriptum est: Beati qui exspectant et perueniunt usque ad dies mille trecentos trigintaquinque, Spes autem non est sine fide et caritate. Idcirco in nostra Ecclesia tres psalmi canuntur coniunctim, qui referti sunt laude  Dei. Docent enim isti tres psalmi, sanctos uicturos post interfectionem Antichristi in firmitate fidei, et beatitudine spei, et letitie dilectionis, atque unanimitate inseparabili. Post hos psalmos canitur aliqua lectio. Non deerit enim illo tempore cibus spiritalis in Ecclesia, qui augeat letitiam semel ceptam. Post quam lectionem dicitur uersus [Dominus regnauit, decorem induit]. Iste uersus nos docet iterum electos recitaturos triumphum Christi, post interfectionem Antichristi, qui eius tempore quasi in latibulis silebant. Sicut post tristitiam discipulorum Christi de eius morte, renouata est mens eorum letitia de resurrectione eius, ut ruminarent uersum, [Dominus regnauit], ita et post tristitiam Christianorum de persecutione Antichristi, renouatur mens  eorum letitia de eius interfectione, ut canant [Dominus regnauit, decorem induit.] Post hoc tempus sequitur ut hymnus dicatur [Benedictus Dominus Deus Isrel, quia uisitauit et fecit redemptionem plebis sue]. Sicut eo tempore, quando hunc cantauit Zacarias, in proximo erat Christi aduentus primus: ita et in nouissimo tempore, de quo superius dixi, in proximo erit secundus aduentus eius in quo sancti seruient Domino sine timore, de manu inimicorum liberati, in sanctitate et iustitia coram ipso omnibus diebus, et cetera bona attribuentur electis Dei, que in presenti hymno canuntur. Usque ad uersus, qui proprie resultant de Ioanne, id est, Tu puer Propheta, et deinceps.



CAPUT III.  De nocturnali officio quotidianarum noctium.

Numerus psalmorum qui currit per quotidianas noctes nocturnali officio, id est, duodenarius, certat per clerum ecclesiasticum orare pro propriis peccatis, et pro eorum quorum oblationibus sustentatur Ecclesia. Scriptum est in Euangelio Ioannis. Nonne duodecim hore sunt diei? Si quis ambulauerit in die, non offendit, quia lucem huius mundi uidet qui autem ambulauerit in nocte, offendit, quia lux non est in eo. Per duodecim psalmos comprehenditur uniuersalis admonitio ad clerum, ut intercedant pro offensis populorum, que in nocte operantur. Et per statum noctis comprehenditur qualitas peccatorum, dicente Paulo in Epistola ad Thessalonicenses: Omnes  enim uos filii lucis estis, et filii diei: non estis noctis neque tenebrarum. Igitur non dormiamus sicut et ceteri, sed uigilemus et sobrii simus. Qui enim dormiunt, nocte dormiunt; et qui ebrii sunt, nocte ebrii sunt. Nos autem qui diei sumus, sobrii simus. Debitores enim sumus nos, qui ex oblationibus fidelium uiuimus, tam pro eorum peccatis intercedere, quam pro nostris. De qua re scribit sanctus Gregorius in homilia sua: Pensemus cuius damnationis sit, sine labore hic percipere mercedem laboris. Ecce ex oblatione fidelium uiuimus: sed nunquid pro animabus fidelium laboramus? illa in nostrum stipendium sumimus, que pro redimendis peccatis suis fideles obtulerunt, nec tamen contra peccata eadem uel orationis studio, uel predicationis, ut dignum  est, insudamus. Nos fratres cantemus in nocturnali officio totidem psalmos, quot hore sunt in nocte equinoctiali: et ex statu temporis, discamus debitores nos esse, pro peccatis eorum intercedere, quorum oblationibus sustentamur. Et ex senis antiphonis, quas uicissim chori per singulos uersus repetunt, admonemur, ut nostra intentio tendat ad perfectionem bonorum operum, qui pro aliorum peccatis debitores sumus intercedere. Si fecerimus, non erit periculosa et reprehensibilis suscepta oblatio fidelium a nobis, dicente Euangelio: Dignus est enim operarius cibo suo. Recordemurque sententie Iacobi apostoli, dicentis: Confitemini alterutrum peccata uestra, orate pro inuicem, ut saluemini: multum enim ualet deprecatio iusti assidua. Qualitatem  peccatorum, que tam facile remittitur, ex scriptis sancti patris nostri Bede hic inseruimus. In hac autem sententia debet esse discretio, ut quotidiana leuiaque peccata alterutrum cequalibus confiteamur, eaque quotidiana credamus, oratione saluari. Et sanctus Augustinus in lib. Enchiridion: De quotidianis autem breuibus leuibusque peccatis, sine quibus hec uita non ducitur: quotidiana oratio fidelium satisfaciat.



CAPUT Iu. De numero lectionum et responsoriorum suprascriptarum noctium.

Sepe inculcatum est responsorios sequi lectiones propter disciplinam ecclesiasticam, que non uult auditores legis tantum habere in sua schola,  sed factores, scribente sancto Gregorio in suis responsis, ad Augustinum ita: Nam in ipsis rebus spiritalibus, ut sapienter et mature disponantur, exemplum trahere a rebus etiam carnalibus possumus. Addiscimus ex uigiliis militaribus, ad quid instruamur ex tribus lectionibus et responsoriis. Dicit sanctus Ambrosius: Imitare milites istius seculi, et te militem esse Christi existima. Armiductores constituerunt in militia sua dormientibus militibus castra tueri per tres uigilias in nocte. Quarta autem est in matutinali tempore, quando nos matutinos cantamus. In memoratis tribus uigiliis uigiles constituti sunt, qui custodiunt militum dormientium corpora, et supellectilem eorum. In militia seculari  uicissim dormiunt milites, et uicissim uigilant. In Christianorum uero militia dictum est in Euangelio Marci: Quod autem uobis dico, omnibus dico, uigilate. Tres lectiones et tres responsorii per quotidianas noctes insinuant sancte plebi, clerum Ecclesie Dei ad hoc esse intentum ut admoneat per lectionem, hoc est, suam doctrinam et per responsorium, hoc est, clamorem non paruum mentis predicando et exhortando populum Dei ad uigilias, si Dominus domus repente uenerit, sero an media nocte, an galli cantu, an mane, ne inueniat eum dormientem. Si enim uenerit Dominus domus secundum Lucam, in secunda uigilia, et si in tertia uigilia uenerit, et pulsanti confestim aperitur, beati sunt serui illi. Hec est intentio cleri Dei, ut si quis graui somno  addictus, in prima uigilia negligens exstiterit, in secunda uigilia solerti cura exspectet Dominum reuertentem a nuptiis: Quod si etiam in secunda uigilia negligens exstiterit, saltem in tertia uigilans inueniatur. Notandum est, quod unaqueque anima fidelis quacunque die exuta fuerit corpore, septimam sabbati recipit, et resurrectio sanctorum corporum octauam diem exspectat: ita quecunque anima euigilauerit a graui somno negligentie per curam ecclesiasticam, siue in prima uigilia, siue in secunda, siue in tertia, statim attingit matutinum tempus in quarta uigilia. Ut reor, sancta Romana Ecclesia hoc speciatim nobis insinuat per suam consuetudinem. Ipsa enim quotocunque ordine uel numero lectionum uiderit maturam procedere, ut audiui, dimittit  nocturnale officium, et incipit matutinale, periculosum est enim transgredi terminos patrum, hoc est, nisi aut in maturitate, iuxta auctoritatem prophete Dauid surgamus, aut iuxta consuetudinem nostre fragilitatis, in gallicinio.



CAPUT u. De matutinali officio quotidianarum noctium.

Quoniam homo pars est mundi, apud Grecos appellatur , id est, minor mundus: et ideo non immerito statui temporum comparatur tota series natiuitatis humane; Nox enim dicta est quod noceat aspectibus uel negotiis humanis, siue quia fures latronesque in ea nocendi aliis occasionem nanciscantur. Ignorantia mentis, que solet euenire ex tenebris peccatorum, comparatur nocti. De quo  peccato dicit sanctus Augustinus in libro Enchiridion: Duabus ex causis peccamus: aut nondum uidendo quid facere debeamus, aut non faciendo quod debere fieri iam uidemus. Quorum duorum illud ignorantie malum est, hoc infirmitatis. Pro his enim, quorum mens obcecata est ignorantia peccatorum orant ecclesiastici uiri, ut et ipsi resipiscant, et cognoscant sua peccata. Talium mentes solet Christus propter suam misericordiam interuenientibus meritis sanctarum, uisitare quodammodo hora matutina. Matutinum est secessus tenebrarum, et aduentus aurore. Eo tempore sol appropinquat ad superiora, ut expellat tenebras a superficie terre. Adueniente sole, uero, expellitur caligo ignorantie a mente humana,  sicut factum est super Petrum quando fleuit amare, et quando misit Deus Natham prophetam ad Dauid, ut recognosceret peccatum suum. Iam enim aduentante aurora dixit Dauid, Peccaui Domino, pro tali statu mentium conuersarum, cantat sancta Ecclesia in matutinali tempore psalmum, [Miserere mei, Deus,] quem cantauit Dauid, postquam cognouit peccatum suum. In isto psalmo fides purificans corda, innuit mente remissionem peccatorum per symbolum, dicens: Credo in Spiritum sanctum, sanctam Ecclesiam catholicam, sanctorum communionem, remissionem peccatorum. Sicut in psalmo, [Dominus regnauit] qui cantatur in libera nocte, recolitur status eorum qui post baptismum in cursu cepto perseuerant: ita in psalmo, [Miserere mei, Deus,] qui cantatur  in seruilibus noctibus eorum, qui post baptismum declinant a cursu suo, et postea per orationes fidelium corriguntur, et illuminantur. Post matutinum tempus sequitur diluculum. Diluculum est quasi iam incipiens parua lux diei. Nisi hec pars pertineat ad noctem, non erunt septem partes noctis quas doctores enumerant, id est, crepusculum, uesperum, conticinium, intempesta, gallicinium, matutinum, diluculum. De eadem hora dicitur in Euangelio: Una sabbati ualde diluculo ueniunt ad monumentum. Eadem hora uocatur et mane. Scribit et Ioannes de eadem hora: Maria uenit mane cum adhuc tenebre essent. Et Marcus, quod iam pretulit: Sero an media nocte, an galli cantu, an mane. Omnes psalmi qui sunt positi in secundo ordine per quotidianas  noctes, aliquid de mane resonant. Primus dicit [Quoniam ad te orabo, Domine, mane exaudies uocem meam mane: astabo tibi]. Secundus [Emitte lucem tuam et ueritatem tuam]. Tertius [Exitus; matutini, et uespere delectabis]. Quartus [Mane sicut herba transeat, mane floreat]. Et iterum [Repleti sumus mane]. Quintus [Auditam fac mihi mane]. Sextus [Ad annuntiandum mane misericordiam tuam]. In isto psalmo operatur spes, in primo uitantur mala, in secundo appetuntur bona per spem. Quamuis penitens spem habeat, tamen ex nocte, id est, ex peccato habet unde tristetur. De qua tristitia dicit Apostolus: Tristitia autem que secundum Deum est, penitentiam in salutem stabilem operatur. Ipsa tristitia pars est noctis. In tertio ordine sunt duo psalmi  coniuncti simul. In istis duobus celebratur preceptum dilectionis, quod est geminum. In primo psalmo dicit homo imbutus dilectione Dei, [Deus, Deus meus, ad te de luce uigilo,] id est, postquam secesserunt tenebre et aurora, uenit fidei, atque diluculum restaurationis per spem bonam mihi illuxit, ad te uigilo, et per amorem, quo rapior ad te: Sitiuit in te anima mea, quam multipliciter tibi et caro mea. In isto psalmo dilectio Dei memoratur, in secundo psalmo dilectio proximi. Ista duo precepta nulla interpositione disiunguntur. Qua propter non inuenitur ulla disiunctio inter presentes duos psalmos. Dicit diuina Scriptura: Flagellat Deus omnem filium quem recipit. Iste homo cuius status nunc recolitur, fuit  primo tentatus et uictus, uult iterum Deus, ut tenetur et uincat, atque possideat triumphum uictorie. Huius documenti causa et admonitionis sequuntur cantica, que cantauerunt patres nostri, postquam tentati sunt, et Deus triumphum prestitit illis. Primum canticum dicit: [Confiteor tibi, Domine, quoniam iratus es mihi]. Audisti flagellum, audi triumphum. Conuersus est furor tuus, et consolatus es me. Et iterum: Fiducialiter agam, et non timebo. Et iterum: Exsulta et lauda, habitatio Sion. Secundum canticum cantatum est ab Ezechia, postquam conualuit de infirmitate. Tertium ab Anna, postquam emula eius humiliata est, et illa exaltata partu filii. Quartum celebratum est postquam prostrati sunt Aegyptii, qui persequebantur populum Dei. Quintum  ab Habacuc propheta, de quo dicit Hieronymus: Interim secundum litteram causatur aduersus Dominum propheta, cur Nabuchodonozor templum uastet et Iudam, cur Hierusalem quondam urbs Domini destruatur, quare clamet populus et non audiatur, uociferetur ad Dominum oppressus a Chaldeis, et non saluetur: quare etiam ipse propheta, uel populus, ex cuius persona nunc loquitur, adhuc uixerit, ut hucusque perductus sit, ut iniquitatem hostium, et suum uideat laborem: cur iniustitia preualeat aduersum se. Et hoc dicit pre mentis angustia, nesciens aurum in igne conflari, et tres pueros de camino puriores exisse quam intrauerant. Et infra: Dominus noster sciens clementie sue pondera atque mensuras, interdum non exaudit  clamantem, ut eum probet et magis prouocet ad rogandum, et quasi igne excoctum, iustiorem et puriorem facit. Sextum a Moyse, qui uexatus est propter Iudeos, qui exacerbauerunt spiritum eius et tali fine concluditur: Laudate, gentes, populum eius, quia sanguinem seruorum suorum ulciscetur, et uindictam retribuet in hostes eorum, et propitius erit terre populi sui. Post hec epinicia introducitur persona exhortantis ad laudem Dei iuxta Psalmiste uocem, dicentis: In Domino laudabitur anima mea, audiant mansueti et letentur. Magnificate Dominum mecum, et exaltemus nomen eius in inuicem. In isto ordine incipit exhortari consortes et conciues suos ad laudem sancte Trinitatis, que separata est tribus personis, et coniuncta in una eademque substantia.  Ideo tres psalmi qui laude diuina pleni huius exhortationis uice canuntur, canuntur sine aliqua defunctione apud nostram Ecclesiam. Post hos psalmos, qui finem faciunt Psalterii, et perfecte restauratum hominem monstrant, sequitur lectio. Etenim perfectum hominem oppido delectat docere et admonere negligentes, more Dauid, qui tribus uersibus memorat renouationem mentis sue, id est, Cor mundum crea in me, Deus; et, Ne proiicias me a facie tua; et, Redde mihi letitiam salutaris tui, et illico subiungit: Doceam iniquos uias tuas, et impii ad te conuertentur. Post lectionem sequitur uersus. Nostra prouincia solita est per omnes quotidianas noctes canere in isto ordine super [Forte, semper]  uersum Repleti sumus mane misericordia tua. In Romano uero Antiphonario inueni plures. Idcirco cepit ex hoc canere uersum in matutinis. Domine, meditabor in te, per secundam feriam et tertiam. Repleti sumus misericordia tua, per quartam et quintam feriam, [Auditam fac mihi mane], per sextam et septimam. Omnes isti uersus precantur bona Domini que necessaria sunt mente conuersum retinere in matutina hora unumquemque, siue pro presenti conuersione, siue pro futuro mane, quod exspectatur in resurrectione. Post hos gradus ascenditur ad ipsum Dominum nostrum Iesum Christum, qui uisitauit et fecit redemptionem plebis sue. Apostropha fit de conuerso homine per penitentiam ad euangelicum uirum, qui exhortatus est laudare  sanctam Trinitatem pro beneficiis prestitis conuerso, et dicit: Benedictus Dominus Deus Isrel, quia uisitauit miseriam humanam, et fecit redemptionem illius, sicut locutus est per os sanctorum. Per eorum os promisit, in quacunque die impius conuersus esset ab impietate sua, quod omnes iniustitie eius obliuioni traderentur. Reddiditque iusiurandum, quod iurauit Abraham patri nostro, daturum se nobis, hoc est, ut sine timore de manu inimicorum nostrorum liberati seruiamus Domino in iustitia et sanctitate; ac si dicat ecclesiasticus uir: Iste qui infirmus fuit, profecto sanitati redditus est. Omnes partes noctis, cuius caligine iste obscuratus erat, repulse sunt. Agamus Deo gratias quoniam nunc poterit deinceps seruire Domino et honeste ambulare,  sicut decet in die. Dona Dei que in isto hymno memorantur partim percipit sancta Ecclesia in primo aduentu Domini, sed plenius accipiet in secundo.



CAPUT uI. De cursibus diei.

Proprie uulgus omnem diem, solis presentiam supra terras, appellat. Ex hac definitione datur intelligi diem duodecim horarum inchoari debere ab ortu solis, et finiri in eius occasu. Mane est quidam angulus noctis et diei. Diluculum et exortus solis mane uocantur, ut pretuli, in Euangelio. Iam dictum est de mane in superioribus, Cum adhuc tenebre essent. Et iterum dicitur, et ualde mane una sabbatorum ueniunt ad monumentum, orto iam sole. Et iterum: Simile est regnum celorum homini patrifamilias,  qui exiit primo mane conducere operarios in uineam suam: Conuentione autem facta cum operariis ex denario diurno. Ex isto diurno intelligitur in iusto loco mane pertinere ad diem. Scriptum est in altero Euangelio: Si quis ambulauerit in die, non offendit. Conuentus sanctorum fratrum, qui congregatur prima hora, tertia ac sexta, atque nona, illorum statum in suo officio recolit, qui post ablutionem aque, siue post sanitatem receptam per penitentiam, sine retractatione currunt per uiam Domini, hoc est, per legem eius scilicet usque ad uesperum, id est, usque ad finem uite sue. De quo cursu Paulus dicebat in nouissimis suis diebus: Certamen certaui, cursum consummaui, fidem seruaui.  Etenim psalmus, Beati immaculati, plenus est sanctis moribus, per quos oportet ambulare unumquemque qui legem Domini certat implere. Psalmus, Deus in nomine tuo saluum me fac, qui preponitur centesimo octauo decimo, non est ita prepositus quasi necessarius sit tantum uni parti diei que uocatur prima, sed toti spatio diei. Homo qui incipit ambulare in lege Domini, sciat se ex una parte habere leonem, et ex altera parte draconem: leonem in apertis persecutionibus, draconem in insidiis. Quando insidiati sunt Dauid Ziphei, ut eum comprehenderent, et traderent in manus Saul, qui eum uolebat occidere, cantauit psalmum istum; et nos quando inchoamus in prima hora diei uitare persecutiones et insidias diaboli, cantemus psalmum  pro toto itinere diei, Deus, in nomine tuo saluum me fac, et in uirtute tua libera me. Quare hoc? quoniam alieni insurrexerunt aduersum me, et cetera. Quid enim uolunt precari ambulantes per uiam, nisi quod sequens uersus monstrat, dicens: Auerte mala inimicis meis, et in ueritate tua disperde illos. In isto psalmo oratum est pro custodia utriusque partis uie. In prima parte psalmi, Beati immaculati, intramus in uiam Domini. Que sit intentio ambulandi, per istum psalmum ex uerbis sancti Augustini edocemur. Dicit inter cetera in tractatu presentis psalmi: Nam profecto qui exhortatur, id agit, ut excitetur uoluntas eius cum quo agit, ad illud propter quod exhortationis adhibetur alloquium. Ut quid ergo nobiscum agitur, ut uelimus quid uelle  non possumus nisi quia omnes quidem beatitudinem concupiscunt, sed quonam modo ad eam perueniatur, plurimi nesciunt? Ideoque hoc docet iste qui dicit, Beati immaculati in uia, qui ambulant in lege Domini. Tanquam diceret: Scio quid uelis, beatitudinem queris; si ergo esse uis beatus, esto immaculatus. Illud enim omnes, hoc autem pauci uolunt, sine quo non peruenitur ad illud quod omnes uolunt. Sed ubi erit quisque immaculatus, nisi in uia? In qua uia, nisi in lege Domini? Sermocinationi huius legis commisimus nos per primam partem psalmi octaui decimi in prima hora diei. Per secundam partem anticipamus secundam partem diei: sicut in prima parte, ita in ea facimus mentionem de lege Domini. Reuela oculos meos, et considerabo mirabilia  de lege tua. Et iterum: uiam iniquitatis amoue a me, * et lege tua miserere mei. uersus qui sequitur, Exsurge, Domine, adiuua nos, sicut et psalmus, Deus, in nomine tuo saluum me fac, pertinet ad spatium totius diurni itineris, sic et iste uersus pertinet ad orationem, ut Dominus sit sui gregis per totum cursum itineris adiutor, et liberator propter suam misericordiam. Tertia pars memorati psalmi celebratur in hora tertia diei, necnon et ibi mentio fit de lege Dei, dicendo: Legem pone mihi, Domine, uiam iustificationum tuarum. Et iterum: Da mihi intellectum, et scrutabor legem tuam, et cetera. Quarta pars psalmi cantatur pro quarta hora diei. Et ibi mentio fit de lege Domini: Portio mea Domine,  dixi custodire legem tuam. Quinta pars psalmi canitur pro quinta hora diei. Et ibi mentio fit de lege Domini: Coagulatum est sicut lac cor eorum, ego uero legem tuam meditatus sum. Et iterum: Bonum mihi lex oris tui. Lectio que legitur per singulos cursus hoc docet, ut quandocunque congregati fuerint sancti uiri, exceptis bonis operibus, que secum singuli student agere, passim diuino colloquio reficiantur. In sexta parte psalmi intratur ad sextam horam diei. Et ibi mentio fit de lege Domini. Narrauerunt mihi iniqui fabulationes, sed non ut lex tua. Et iterum: Nisi quod lex tua meditatio mea est, et cetera. Septima pars psalmi canitur pro septima hora diei. Et ibi mentio est de lege Domini. Quomodo dilexi legem tuam, Domine, tota die meditatio mea  est. Octaua pars psalmi pro octaua hora diei canitur. Est et ibi mentio de lege Domini: Iniquos odio habui, et legem tuam dilexi. In nona hora diei canitur nona pars psalmi; ibi habemus legem Domini: Iustitia tua, iustitia in eternum, et lex tua ueritas. Decima pars psalmi canitur pro decima parte diei. Ibi est mentio de lege Domini: uide humilitatem meam, et eripe me, quia legem tuam non sum oblitus. Undecima pars psalmi canitur pro undecima hora diei. Et ibi habemus de lege Domini: Iniquitatem odio habui et abominatus sum, legem autem tuam dilexi. Et iterum: Pax multa diligentibus legem tuam, Domine. In duodecima hora diei reddit Dominus operariis suis denarium promissum. Scripsi nuperrime in libello officiali de uespertina hora  iuxta etymologiam eiusdem nominis, id est, uespertina hora iuxta suam etymologiam est post solis occubitum, et pertinet ad noctem. Si quis uespertinale officiuim in ea hora celebrauerit, unde etymologiam habet, id est quando stella que uesper nuncupatur apparet, habet in libello officiali de eo scriptum quod potui sentire: nos uero sepissime solemus uespertinale officium celebrare ante solis occubitum. Ut ordo ille in nostra Ecclesia celebretur, qui descriptus est, in libro Esdre: Quater in die confitebantur Domino peccata sua, oportet uespertinum officium computare ad partem diei. Dominus Beda ex scripto huius historie dicit inoleuisse consuetudinem in nostra Ecclesia, ut quatuor lectiones recitentur fratribus in die, quod non fit nisi lectio uespertinalis  computetur parti diei, cum lectionibus de nona, et sexta, et tertia. In prima non recitatur lectio. Officium primum diei inchoamus ab ortu solis. uespertinalem synaxim agimus circa duodecimam horam, que hora est circa finem diei. Finis diei potest uniuscuiusque hominis finem designare: dies enim ponitur pro toto tempore unius hominis. Unde dicit Dominus in Euangelio: Me oportet operari opera eius qui misit me, donec dies est; ueniet hora quando nemo poterit operari. Dicit sic sanctus Augustinus, ubi exponit sententiam Euangelii de quinque uirginibus sapientibus quarum deuotioni optabam comparare eorum qui quinque psalmos cantant uespere. Nam interrogatus Dominus  secreto a discipulis de consummatione seculi, inter multa que locutus est, hoc quoque dixit: Tunc simile estimabitur regnum celorum decem uirginibus, et cetera. et infra: uidentur itaque mihi quinque uirgines significare quinque partitam continentiam a carnis illecebris: continendus est enim anime appetitus, hoc est, a uoluptate oculorum, a uoluptate aurium, a uoluptate olfaciendi, gustandi, tangendi. Sed quia ista continentia partim coram Deo fit ut illi placeatur interioris gaudio conscientie, partim coram hominibus, tantum ut gloria humana capiatur, quinque dicuntur sapientes, et quinque stulte: utreque tamen uirgines, quia utraque continentia est, quamuis aduerso fomite gaudeant. Qui coram Deo gaudent gloriari de suis operibus,  illi ambulauerunt per diem in lege sua, ipsi uocantur sapientes uirgines. Iste sapientes uirgines habebunt ueniente sponso lampades in manibus cum oleo in fine mundi. Per lampades designantur bona opera, que secum quisque habet qui ea operatus est, et non quesiuit retributionem pro illis fallacem. Simili modo per psalmos designantur bona opera. Quinque uirginum uice in nouissima parte diei quinque psalmos canit chorus, ac si teneat unusquisque secum sua bona opera que operatus est per quinque sensus corporis, cum quibus quasi quibusdam lampadibus habentibus oleum in se, festinant uenire obuiam sponso. Qui enim contendit obuiam sponso uenire, gradus ascensionis disponit in corde suo. Idcirco non absque prouidentia psalmi  quindecim graduum includuntur in uespertinali officio. Et quoniam hi non sufficiunt ad numerum dierum septem, altrinsecus assumuntur qui derilecti sunt a ceteris officiis. Post hos psalmos sequitur confabulatio sanctorum mutua per lectionem, ut ea admoneantur quomodo ornatum animi sui renouent et componant se sicut oportet ornari singulos qui intrant presentiam regis. uersus qui sequuntur, id est, uespertina oratio, et, Dirigatur oratio mea, sicut incensum in conspectu tuo, pulsant ostium conclauis ubi rex sedet. Nam in Romano antiphonario inueni uersus, Exaltabo te, Deus meus, rex meus; et, Magnus Dominus noster; sed quos pretuli, ipsi euidenter demonstrant, quantum fieri potest, totam deuotionem uespertinalis officii. Post hoc in hymno  euangelico quem cantauit sancta Maria, chorus uirginum secum recolit illuc se oportere contendere, quo precessit uirgo uirginum, hoc est, in presentiam Saluatoris. Sancta Maria, postquam audiuit salutationem archangeli, et illius uerba retinuit in corde suo, cantauit presentem hymnum, id est, Magnificat anima mea Dominum. Ideo enim dixit de se, Quia respexit humilitatem ancille sue, ecce enim ex hoc beatam me dicent omnes generationes. Nam et chorus uirginum si postquam audierit uerba Euangelii dicentis, Attendite ne faciatis iustitiam uestram coram hominibus, ut uideamini ab eis, retinuerit in corde suo, beatus uocabitur apud omnes. De eadem re scriptum est in Euangelio Luce: Extollens  quedam mulier uocem de turba, dixit illi: Beatus uenter qui te portauit, et ubera que suxisti: At iehsu dixit ei: Quinimo, beati qui audiunt uerbum Dei, et custodiunt illud. Beata dicitur sancta Maria, quia audiuit salutationem angeli; beatus dicitur chorus uirginum, quia audiuit a Domino sententiam euangelicam supra scriptam, et custodiuit illam. Cantet chorus uirginum hymnum, quem cantauit uirgo uirginum, et omni nisu illuc contendat intrare quo peruenit sancta Maria.



CAPUT uII. De completorio.

Septem officiis commemoratis, de quibus dicit Propheta, Septies in die laudem dixi tibi; et in alio loco, Benedicam Dominum in omni tempore, semper  laus eius in ore meo; et alia Scriptura, Septies cadit iustus in die, et resurgit, remanet octauum, quod uocatur completorium. In eo summa perfectio est ceterorum officiorum. Que enim septem officiorum gradus proficiendo operantur, hec octauus demonstrat perfectum, id est, consummatum. Istud officium ad noctem pertinet, sed propter effectum sui nominis, in fine ceterorum officiorum ponitur. In isto consumitur esus, potus, et collatio, et omne commune opus, omnia membra derelinquuntur a suffugio humano: soli Deo, qui non dormit, neque dormitat, committuntur. Somnus enim est imago mortis. Idcirco aliquos psalmos in isto officio cantamus, quos solemus cantare in nocte sabbati, quando Dominus requieuit in sepulcro, et quos ipse cantauit  in cruce, et nostra Ecclesia canit in officio mortuorum. Psalmus, Cum inuocarem, exaudiuit me Deus iustitie mee, cantatur in nocte sabbati memorata. Ipse cantatur in completorio propter orationem quam in se continet, In pace in idipsum dormiam et requiescam. Psalmus, In te, Domine, speraui, cantatus est a Christo in cruce, et in eo loco ubi se commendauit Patri dicens, In manus tuas commendo spiritum meum, finitur in isto officio. Psalmus, Qui habitat in adiutorio Altissimi, scutum est contra insidias diaboli. Quot latentes insidie possunt ingruere super dormientes per ipsum diabolum, et per sua membra, et pericula uermium ac bestiarum, non ualeo explanare. Contra quas presens psalmus habet congrua uerba in oratione, dicentia: Scuto circumdabit te  ueritas eius, non timebis a timore nocturno. Etenim ueraciter dicimus Saluatori nostro: Super aspidem et basiliscum ambulabis, et conculcabis leonem et draconem. Non recolo utrum scripsissem in libello officiali aut in altero. De ordine cantatorii sensum, quem mihi misericordia Domini ministrauit si uerus est, eo tempore quando deprecatus sum pro officio completorii, ideo non me piget illud scribere in isto loco quamuis proprius sit temporibus illis, quando tractus, Qui habitat in adiutorio Altissimi, cantatur: Admonet nos tractus, Qui habitat in adiutorio Altissimi, ut quotiescunque diabolus nobis persuadere uoluerit, linguis hominum succumbere, sibi per gulam et inanem gloriam, atque auaritiam, toties in corde  nostro uersentur uerba psalmi presentis, in quo scriptum est: Susceptor meus es tu, et refugium meum, Deus meus: sperabo in eum, quoniam ipse liberauit me de laqueo uenantium, et a uerbo aspero. In initio Quadragesime legitur Euangelium, in quo Dominus tentatus est, qui sua tentatione nostram tentationem deuicit? ut admoneamur ex eo, quod precipue in ilio tempore se infert diabolus ad tentandos Christi seruos: tractus uero monstrat nobis, quem murum debeamus opponere contra eius tentationem. Post quadraginta dies, id est, in Parasceue canitur idem tractus iuxta morem antiquum Romane Ecclesie. Qui status recolit ordinem temporum et rerum. Postquam enim Dominus ieiunauit quadraginta diebus, cepit eum diabolus tentare, et cantauit ei uersus de  presenti tractu. Et secessit uictus ad tempus, usquedum iterum reuerteretur, non iam ad tentandum, sed ad persequendum per membra sua, sicut legitur in passione fecisse, que sequitur post tractum. Nos uero quando persequimur a membris diaboli usque ad martyrium, nichilominus frequentare oportet uerba tractus, que dicunt: Ipse liberauit me de laqueo uenantium, et a uerbo aspero, a sagitta uolante per diem, a negotio perambulante in tenebris, a ruina et demonio meridiano. Cantatur etiam quartus psalmus in completorio, propter uerba in quibus continetur, in noctibus extollite manus uestras in sancta, et benedicite Dominum. Quatuor elementa sunt, pro quibus custodia postulatur. Quamobrem quatuor psalmos canimus, siue quia quatuor uigilie celebrabantur apud  antiquos in nocte. Petitionem nostram in presenti completorio eliquat uersus, Custodi me, Domine, ut pupillam oculi, sub umbra alarum tuarum protege me. Ut fessa membra quiete potiantur, credit se hoc sancta Ecclesia profusius percipere, si euangelici uiri Simeonis memoriam fecerit: cantat ideo hymnum quem Simeon cantauit, postquam Christum uidit et suscepit, atque deprecatus est pacem sempiternam. In isto officio et in prima, non est confabulatio lectionis; habet tamen consuetudinem nostra Ecclesia, ut post officium prime, conueniant in unum fratres ad lectionem, et ante istud officium similiter. Lectio est quedam refectio mentis. In prima dirigatur grex Domini in uia, ut ueniat ad pascua. Operetur primo, ut postea impleatur refectione in hora tertia. In isto  uero officio consummantur omnia sicut predixi. Hoc incipit fieri a primo psalmo ubi dicitur, In pace in idipsum dormiam et requiescam: Et in secundo, In manus tuas commendo spiritum meum. Post istam commendationem non est ordo, ut sequatur collatio consueta: sed tantummodo postulatio pro custodia deprecetur.



CAPUT uIII. De officio, Aspiciens a longe.

Propter uersum, qui preponitur in uespertinali synaxi, Rorate, celi, desuper, officiis cantorum de aduentu Domini, sequentes uersus simili modo prepono, qui currunt per omne tempus aduentus Domini in nocturnali officio, et matutinali, ac uespertinali.  Non de singulis responsoriis proposui dicere, sed de singulis officiis Dominicalium noctium. Prima duo responsoria, id est: Aspiciens a longe, et Aspiciebam in uisu noctis, figunt in capite libri personam illius Christi, qui est Deus et homo et rex uniuersalis. Huius aduentum certat nunc sancta Ecclesia diuulgare longe lateque. In primo responsorio introducit cantor dicta seu facta Ioannis precursoris. Ex persona Ioannis potest dici, Aspiciens a longe, scilicet tantum a longe quantum distat celum a terra. Ipse enim Ioannes dicit de se: Qui de terra est, de terra loquitur; de Christo, sic: Qui de celo uenit, super omnes est: Quid aspiciendo uiderit, subinfertur: Ecce uideo Dei potentiam uenientem. De eadem potentia dicit sanctus Gregorius in homilia sua uice precursoris:  Qui et humilitatem suam, et diuinitatis potentiam considerans, dicit: Qui de terra est, de terra loquitur, et cetera. Sequitur: Et nebulam totam terram tegentem, id est, uideo caliginem ignorantie tegentem terrena corda Iudeorum, qui presentem Deum non cognoscunt in nomine Christo. Iste responsorius diuinam naturam in Christo recolit. Dicit Ioannes, Dirigite uiam Domini. Quod sic exponit sanctus Gregorius: uia Domini ad cor dirigitur, cum ueritatis sermo humiliter auditur; hucusque Gregorii: Quando ueritatis sermo ad cor uadit, Christus uadit ad mentem hominis; cum idem sermo humiliter auditur, cor hominis Christo obuiam uadit. Iste sensus recolitur in responsorio dicente: Ite obuiam ei. Sequitur: Et dicite, Nuntia nobis si tu es ipse  qui regnaturus es in populo Isrel. Nempe precursor mittit discipulos suos ad Christum, ut dicant ei: Tu es qui uenturus es, an alium exspectamus? Unde sic beatus Gregorius: Sicut pro hominibus nasci dignatus es, an etiam pro hominibus mori digneris insinua. Non immerito interrogatio preposita in responsorio Ioannis interrogationi comparatur. Qui enim nesciuit utrum mori dignaretur Christus pro populo Isrel aut per se ad claustra inferni descendere, ipse poterat [nescire] utrum Christus per se uellet regnare in populo Isrel, an per alios, sicut per multos fecit. In secundo responsorio manifestatur humana natiuitas, dicendo: Et ecce in nubibus celi filius hominis uenit, atque inde respondetur superiori responsorio, quod interrogat, si Christus debeat regnare  in populo Isrel. Iste responsorius dicit: Et datum est ei regnum et honor, et non solum ut regnet in populo Isrel, sed ut tribus Iudaica et populus Isrel et omnes lingue seruiant ei. Signo posito in eminenti loco, id est, manifestato rege, qui Deus et homo est, sequentes responsorii currant per ordinem librorum et historiarum, ubi hoc perspicere occurrerit nobis. Hic notandum, quod indifferenter in antiphonario posita sunt uerba secundi aduentus Saluatoris et primi. Multa enim prophetata sunt de primo aduentu Domini, et multa de secundo, ex his que in aduentu Domini canuntur. Post prescriptos duos responsorios sequitur: Obsecro, Domine, mitte quem missurus es, de nostro. Ipse est enim primus  in contextu librorum. Post hunc sequitur: Audite uerbum Domini. Qui quamuis posterior sit in contextu responsorio, Ecce uirgo concipiet, tamen conuenientiam habet aliquam ut preponatur. In ipso enim respondetur Moysis deprecationi dicentis: Obsecro, Domine, mitte quem missurus es: cum dicit, Audite uerbum Domini, gentes. Et infra: Saluator noster adueniet. Et iterum. Conuenit rationi, ut responsorii, qui conceptum sancte Marie prenuntiant, coniunctim ponantur: Responsorius, Ecce uirgo concipiet, aperte de conspectu sancte Marie prophetat: Sequens uero, Missus est Gabriel angelus, ea que prophetata sunt, presentia monstrat. Aue, gratia plena, ordinem contextus tenet. Compositus uero responsorius, Suscipe uerbum, uirgo Maria, superioribus  concinens, de Romano in nostrum translatus est. Sequitur ordo, ut post euangelicos responsorios sequatur apostolicus, Saluatorem exspectamus Dominum Iesum Christum. Propter ceptum ordinem responsoriorum sequuntur responsorii ad tertiam, et sextam, ac nonam. Idem prologus qui stat in capite tertii uoluminis, quod uocatur apud Romanos Antiphonarius, preponitur primis antiphonis, id est: In illa die stillabunt montes dulcedinem, et, iocundare, atque ceteris sequentibus in nostro Antiphonario. Currit idem ordo antiphonarum in nostro Antiphonario, qui continetur in Romano usque ad antiphonam, Angelus Domini nuntiauit Marie. Dein ordo, quem accepimus de Metensi Antiphonario. In isto officio antiphonas mutaui de urbis Metensis  Antiphonario in nostrum Antiphonarium de quarta feria, inuenimus in memorato Antiphonario in quarta feria antiphonam, ueniet fortior me post me, de uerbis sancti Ioannis Baptiste. Et in sequenti hebdomada antiphonam de Isaia propheta, uox clamantis. Reseruaui eas usque ad illud tempus quando legitur Euangelium de Ioanne, unde ipse antiphone assumpte sunt. Et posui de Isaia propheta, Egredietur uirga de radice Iesse, in feria quarta primi officii et precipue in feria quarta et in feria sexta de aduentu Domini posui antiphonas de prophetis, quoniam ipse ferie in prophetia Christi et Ecclesie exstiterunt ab initio. Feria quarta sol et luna collocata sunt in celo, que sunt in prophetia Christi et Ecclesie. Sexta feria, homo qui fuit forma futuri Adam, creatus  est.



CAPUT IX. De responsorio, Hierusalem, cito ueniet salus tua.

Priores responsorii ex persona familiarum Dei cantati sunt, hoc est, ex persona Ecclesiasticorum uirorum. Ideo aliqui responsorii de collato sibi beneficio sibimet congratulando, proprie persone loquuntur. Sicuti est in primo responsorio: Ecce uideo Dei potentiam uenientem; et in secundo: Aspiciebam in uisu noctis, et ecce in nubibus celi filius hominis uenit; et Saluatorem exspectamus, Dominum Iesum Christum. Et Moyses ipse per se loquitur, Domino dicens: Obsecro, Domine, mitte quem missurus es. At in presenti hebdomada loquitur aut ecclesiasticus  chorus, aut propheticus aliquis sermo internuncius ad Hierusalem, que quondam erat metropolis et ciuitas Regis magni, et per Hierusalem ad primates totius Dei famose congregationis. Absentia enim Christi nequaquam sine tristitia potest recordari: illo modo loquuntur presentes responsorii, quasi consolantes sint populum de aduentu Regis et defensoris sui: Hierusalem, cito ueniet salus tua. Hoc loquitur, Ciuitas Hierusalem, idipsum simili modo: Ecce Dominus ueniet, et omnes sancti eius cum eo. Quartus, Sicut mater consolatur filios suos, consolatur ciues et uicinos Hierosolymitanos. Quintus, Hierusalem plantabis uineam in montibus tuis: de Ieremia, consolatur captiuos qui erant in Babylone. Sextus, uirgo Isrel, iterum de Ieremia, consolatur  decem tribus, super quas regnauit domus Ephraim. Iuxta ordinem prophetie Ieremie, stant isti duo in supradicto ordine. Responsorius, Egredietur Dominus de Samaria, mentionem facit Bethlehem, de qua reges oriundi sunt qui regebant populum Dei, scilicet, Dauid et Christus rex regum. Responsorius, Bethlehem ciuitas Dei summi, declarat dominium regis regum, ideoque subiunxi illum priori. Responsorius, Ecce ueniet Dominus protector noster, habet in se stemma regum, ideoque sequitur, Bethlehem responsorium. Antiphone uadunt per ordinem iuxta Romanum Antiphonarium, usquequo, Benedicta tu inter mulieres. Deinde sequitur ordo Metensis Antiphonarii. Ubicunque potui, inserui antiphonas, que preconium habent declaratione et consolatione  Hierusalem, id est, primatu qui desiderat aduentum Domini.



CAPUT X. De responsoriis, Gaudete in Domino semper, et, Ecce apparebit Dominus.

In Metensi Antiphonario quem legi, non continetur responsorius, Gaudete in Domino: sed de Romano transtuli illum in nostrum. Per presentes responsorios loquitur nuncius Dei ad pauperes et plebem, que facile opprimitur a potentibus. Sicut in prioribus responsoriis consolatus est dignitatem potestatis, ita in istis consolatur subiectam plebem. Responsorius, Gaudete in Domino, plenus est consolatoriis uerbis. Ecce apparebit Dominus, ipse configit in capite regem regum, qui uenturus est liberare pauperes  et afflictos de manu potentie secularis. Utrumque demonstrant presentes responsorii, et liberatorem uenturum pauperum, et eumdem proximo tempore uenturum. Hoc certat facere secundus responsorius, Prope est ut ueniat tempus eius; et tertius, Qui uenturus est; hoc etiam quartus, Aegypte, noli flere. Orietur stella, transtuli de aliis responsoriis hic in quintum ordinem, ut ex eo eliquetur, qui sit ille qui in superiori responsorio dictus est dominator: Ante cuius conspectum mouetur abyssi. Sequentes responsorii sunt iidem, qui in ceteris Antiphonariis continentur. Excipitur, Letentur celi et exsultet terra, qui pre omnibus corda pauperum consolatur. Antiphone ordinem Romani Antiphonarii sequuntur  usque ad antiphonam: Hoc est testimonium. Dein Metensis Antiphonarii, certaui in ista hebdomada antiphonas inserere de proprio Euangelio, de prophetis ea que plurimum consolantur pusillanimes.



CAPUT XI. De responsoriis, Canite tuba in Sion.

In hac hebdomada continentur mixtim in Romanis uoluminibus responsorii, quos solemus cantare in Dominica, que habet primum responsorium [Canite tuba], et illi, quos per sequentes noctes infra hebdomadam distincte canimus. Pretermisi ordinem confusum, et conatus sum ordinare numerum responsoriorum: qui distinctus est a nostris a Dominica nocte per ferias singulas, ut in sequentibus continetur. Presentes responsorii et sequentis hebdomade,  certant multitudinem populi congregare, ut presto sint et parati ad suscipiendum Dominum dominorum. Idcirco plurimi [Ecce], quod est aduerbium demonstratiuum, continent in se, sicut est in responsorio [Canite tuba in Sion, Ecce Deus saluator noster]: et in responsorio [Clama in fortitudine: ecce Deus noster quem exspectabamus]: et in responsorio [Ecce iam ueniet plenitudo temporis]. Primus responsorius [Canite tuba in Sion], commonet ciues, ut sciant regis aduentum, et annuntient illum uicinis. Secundus responsorius [Intuemini quantus sit gloriosus iste], admonet considerare ciues, quod ultra reges sit iste, qui ingreditur ad saluandas gentes. Tertius responsorius [Non auferetur sceptrum de Iuda], docet reges Iudeorum suo in tempore  deficere. Quartus [Clama in fortitudine], nuntiat ciuitati Hierusalem regem longo tempore exspectatum, in foribus esse. Quintus admonet ciues, ut se uestiant dignis uestimentis ad suscipiendum tantum regem, id est, ut uicesima quarta die ieiunent. Notandum quod iste responsorius canebatur in Galliis octaua decima die decimi mensis. Pro quo inueni scriptum in Romano, uicesima quarta die decimi mensis: necnon et de ipso interrogaui apostolicum Gregorium. Qui respondit: Non cantamus octaua decima die decimi mensis, sed uicesima quarta die. Sextus responsorius [Ecce iam ueniet plenitudo temporis], ostendit modum ingressus maximi regis. Tres enim responsorios sequentes aptaui conuenientie euangelii, quod in propria Dominica  legitur. Euangelium dicit ex persona Ioannis Baptiste: Ego uox clamantis in deserto, parate uiam Domini, sicut dicit Isaias propheta. Responsorius septimus dicit [Rex noster adueniet Christus, quem Ioannes predicauit sponsum esse uenturum]. Euangelium dicit: Qui post me uenit, ante me factus est, cuius ego non sum dignus ut soluam eius corrigiam calceamenti. Responsorius octauus dicit [Ecce Agnus Dei, ecce qui tollit peccata mundi, ecce de quo dicebam uobis, qui post me uenit, ante me factus est]. Nonus responsorius dicit [Me oportet minui, illum autem crescere: qui post me uenit, ante me factus est, cuius non sum dignus corrigiam calceamenti eius soluere]. Antiphone uadunt per ordinem iuxta Romanum  Antiphonarium usque ad antiphonam. Ecce apparebit Dominus.



CAPUT XII. De antiphonis feriarum in proxima hebdomada ante natiuitatem Domini.

Per septem dies renouantur antiphone de matutinis in omnibus Antiphonariis ante Natiuitatem Domini, id est, a prima antiphona, Canite tuba in Sion, de Dominica nocte usque ad primam antiphonam, [Iudea, et Hierusalem,] de sabbati nocte. Septiformis spiritus, cuius opus est conceptio S. Marie et partus, nobis ad memoriam reducitur per septenarium numerum. Unde et eadem hebdomada legitur Isaias propheta, qui numerat septem dona Spiritus sancti in sexta feria, quando primus homo  creatus est, quem modo uenit secundus homo reformare. Congruit enim itineri nostro, quo pergendum est obuiam Christo infanti, frequentatio septenarii numeri, quatenus eo discamus necesse nobis esse precari dona septiformis Spiritus, quibus renouati et ornati, possumus digne presentari mysteriis natiuitatis Christi. Etenim sancte Marie, ut potuisset ipsa eum, id est, Christum Dominum nostrum suscipere et portare, et fieri eius habitaculum, idem Spiritus sanctus obumbrauit. Responsorios, ut dixi, non inueni distinctos ab antiquis Patribus per ferias memoratas, ideo sileo de eis. [Nascetur nobis paruulus,] inueni inter responsorios qui habent initium a [Canite tuba in Sion] in Romano  Antiphonario, et in Metensi Antiphonario inter ferias positum, ut reor, quia de futuro scriptum est in Antiphonario [Nascetur nobis paruulus.] Nos enim legimus Isaiam prophetam, unde iste responsorius assumptus est et inuentum est in illo, et in Hebraica translatione, et Septuaginta, de preterito ibi dictum esse [Natus est nobis.] Secuti sumus prophetam, et scripsimus illum in nocte natiuitatis Domini quando leguntur uerba responsorii in nocturnali officio, et in lectione ad missam: precipue cum audirem illum prius in natiuitate Domini cantare, sic tamen ut usque modo cantatus est, [Nascetur nobis,] quem nos mutauimus iuxta Isaiam prophetam, [Natus est nobis.]



CAPUT XIII.  De antiphonis que in principio habent O.

Antiphone que canuntur per presentem hebdomadam cum hymno sancte Marie, et habent omnes O in capite, signum quoddam admirabile et inuestigabile ostendunt nobis in his diebus celebrari. De quo signo dicit Isaias propheta: Propter hoc uobis dabit Dominus signum, Ecce uirgo concipiet et pariet filium. De quo partu dicit Ioannes Baptista, Cuius non sum dignus soluere corrigiam calceamenti. O, interiectio est admirantis. Per illud O uoluit cantor intimare uerba sequentia pertinere ad aliquam mirabilem uisionem, que plus pertinet ad mentis ruminationem, quam ad concionatoris narrationem.  Et quoniam per conceptionem et partum sancte Marie facta est hec admiratio, amplius congruunt memorate antiphone hymno sancte Marie quam Zacarie. Et si quis uoluerit octauam addere propter summam perfectionis, habet rationem apertam quam sanctus Augustinus scribit de sermone Domini in monte, dicens: Beati ergo qui persecutionem patiuntur propter iustitiam, quoniam ipsorum est regnum celorum. Hec octaua sententia, que ad caput redit perfectumque hominem declarat. Antiphona que prima est ex octo presentibus in contextu Antiphonarii, et inscribitur, [O sapientia, que ex ore Altissimi prodisti,] partim assumpta est ex libro Iesu filii Sirach, partim ex Sapientia, que uulgo inscribitur Salomonis. Ipsa enim mirabiliter laudat  sapientiam. Ita enim scriptum est in libro Iesu filii Sirach de laude sapientie, Ego ex ore Altissimi prodii, primogenita ante omnem creaturam. Non enim cogitare debemus membra et lineamenta corporis humani Dominum habere, sicut homo habet, sed propter diuersa opera que operatur in singulis hominibus membra humana nominantur in eo, quia non desinit quotidie operari que simul creauit. Manus ei inscribuntur, ut est illud, Manus tue fecerunt me, et plasmauerunt me, quia generat perpetualiter Filium ex sua substantia. Uterus, ut est, Ante Luciferum genui te. Quando tribuit sapientiam et sermonem rectum ad manifestationem hominum, os ei inscribitur, ut hic est, Ex ore Altissimi prodii. Et iterum de Isaia: Tunc delectaberis super Dominum,  et sustollam te super altitudinem terre, et cibabo te hereditate Iacob patris tui. Os enim Domini locutum est. De fine huius capituli ita scripsit S. Hieronymus in tractatu super Isaiam sexto decimo libro, dicens: Os Domini locutum est, ut quomodo in manibus opus, et in pedibus incessum, et in uentre generationem, et in auribus oculisque auditum atque intuitum, sic in ore Dei sermonem intelligimus. Ceterum simplex et incommutabilis Dei natura, semper et ubique est. Sequitur, [Attingis a fine usque ad finem fortiter, et disponit omnia suauiter; quod ita continetur in memorato libro: Sapientia uincit malitiam, attingit ergo a fine usque ad finem fortiter, et disponit omnia suauiter. Hanc amaui, et exquisiui a iuuentute mea. Iuxta superiora  presentis libri, possunt hec uerba historialiter intelligi. Ita enim scriptum est: Ipse enim mihi dedit horum, que sunt, scientiam ueram, ut sciam dispositionem terrarum, et uirtutes elementorum, initium et consummationem, et medietatem temporum, et meditationem omnium, et cetera que sequuntur. Et paulo post: Et quecunque sunt abscondita et improuisa didici, Omnium enim artifex docuit me sapientia. Et infra: Omnibus mutabilibus melior est sapientia. Attingit autem ubique propter suam munditiam. Que attingit ubique propter suam munditiam, attingit ubique a fine uniuscuiusque operis, cuius ipsa artifex est, usque ad finem alterius perfecti operis. De qua sapientia sanctus Augustinus  dicit in opere suo contra Arianos: ubi autem non est sapientia Dei * quod est Christus, de qua legitur, Attingit a fine usque ad fidem fortiter, et disponit omnia suauiter? Cum ergo ubique sit etiam Filius, quo mittendus erat? Fortiter attingit a fine usque ad finem, quia nunquam et nusquam et a nullo resistitur. Disponit omnia suauiter, scilicet sine lite, sine clamore, sine angore, sine tedio. Hec interim. De cetero tentemus cantoris affectum depingere circa natiuitatem Christi. O quam mira es apud homines tu, sapientia, que ex ore Altissimi prodiisti, usque ad humanam confabulationem! Attingis a fine usque ad finem fortiter, quoniam es eterna et ubique regnas et insuperabilis. Ex ore Altissimi prodisti, quando uisibiliter apparuisti hominibus.  Unde tu ipsa dixisti: Exiui a Patre et ueni in mundum. De te enim dicit apostolus Paulus, Finis enim legis Christus ad iustitiam omni credenti. In Christo apparuisti, in eo finisti legem et implesti: non solum in illo, sed et in omnibus credentibus in se. Attingis tu ab homine Christo, qui est finis legis, usque ad finem credentium in se, ita fortiter, ut fortis armatus non inueniat rupturam et scissuram, quo intreat in ouile electi gregis sui. Adimpletum est quod longe predixit propheta Dauid: Tu, Domine, seruabis nos, et custodies nos a generatione hac in eternum, in circuitu impii ambulant. Iterum tu sapientia attingis a fine usque ad finem fortiter, quando a Christo, qui in fine mundi uenit, et impleuit legem, usque ad consummationem seculi es  cum discipulis tuis, in tantum, ut omnes aduersarii non possint resistere et contradicere ori et rationi eorum quam dedisti. Et disponis illis omnia dona Spiritus sancti in uno eodemque spiritu suauiter. Quoniam presentes antiphone dulcedine sua decorant septem ferias uel octo in quibus recolitur septiformis Spiritus, qui in Christo homine semper habitauit ex quo cepit homo esse, et uerbum caro factum est ut habitaret in nobis, fas est ut demonstrem, in quantum possum, quam consonantem habeant singule cum singulis gradibus Spiritus sancti. Licet alter ordo scriptus inueniatur presentium antiphonarum in Romano Antiphonario et in Metensi. Prima Antiphona, O sapientia, congruit primo gradui spiritus sapientie. Aliud est enim sapere,  et aliud intelligere. Multi enim eterna sapiunt, sed hec intelligere nequaquam possunt. Sapientia enim, que in Christo est, mentem de eternorum certitudine et spe fortiter reficit, et mature disponit omnia. Sapientia summa est in Christo; sapientia que in ceteris hominibus est scintilla est summe sapientie. Secunda antiphona mirabilem ostiarium demonstrat Christum, quod ipse claudit, non est qui aperiat, et quod aperit, non est qui claudat. Ita scriptum est in Apocalypsi de eo: Hoc dicit sanctus et uerus, qui habet clauem Dauid: qui aperit, et nemo claudit; claudit, et nemo aperit. Quod ita intelligitur: Qui habet clauem Dauid, id est, regiam potestatem quasi ex Dauid stirpe natus, siue quia  prophetia Dauid Christi est dispensatione patefacta. Qui aperit, et nemo claudit; claudit, et nemo aperit. Legis diuine secreta, solius Christi potestate panduntur fidelibus, clauduntur incredulis. Hec antiphona aptatur gradui spiritus intellectus. Spiritus intellectus qui in Christo est, acumine luminis sui abdita penetrat, et tenebras cordis illustrat. Hoc enim agit, qui quando uult aperit quod nemo potest claudere, Christus est lux uera, que illuminat omnem hominem. Tertia Antiphona dicit: O Emmanuel, rex et legifer noster. Quod est mirabile dictu, ut Deus sit cum hominibus, manducet cum illis et bibat, et ad eorum interrogata, quotiescunque uoluerint, respondeat. Ipse rex Dauid, non temporaliter, sed eternaliter. Ipse est quodammodo alter Moyses, qui legem  nobis det permanentem in secula seculorum. Illum nos qui de gentibus sumus exspectauimus, ipse saluabit nos in eternum. Hec antiphona conuenit tertio gradui spiritus consilii. Spiritus consilii, qui in Christo est, prouidendo premunit membra sua, ne in preceps ruant. Hoc est regis ministerium et legiferi, ut secundum rationem regat sibi populum subiectum, et prouideat quid agere eum oporteat, et quid uitare. Christus est consiliarius, Deus fortis. Quarta mira laude et quodammodo ineffabili se profert, que dicit radicem Iesse stare in signum populorum, et in presentia eius silere reges, et eum gentes deprecaturas. Ita enim canit: O radix Iesse, qui stas in cruce, in cuius manibus cornua sunt, et es in signum populorum, quando sol obscuratus est, et  terremotus factus est, et petre scisse sunt et monumenta aperta sunt. Super quem continebunt reges os suum, id est, principes huius seculi, qui cum rhetorica et dialectica sua silebunt adueniente predicatione sancte crucis et sancti Euangelii: unde hodierna die gentes excitate sunt ad predicandum Crucifixum. Hec antiphona quarto gradui spiritus fortitudinis aptatur. Spiritus fortitudinis, qui in Christo est, facit aduersa non metuere, et trepidanti menti fiduciam prestat. De radice enim Iesse Dauid rex ortus est, id est, fortis manu. Qui rex fortis manu, ipse stat in signum populorum, scilicet Dominus iehsu Christus in cruce crucifixus, ut ad eum multi respiciant, et uelint sub eius fortitudine tueri. Super quem continent qui sunt nomine tenus reges os  suum, quia non possunt, neque audent contra fortitudinem eius inire certamen. Idcirco multe gentes ad eum confluunt deprecantes eius protectionem, Quinta nempe miratur inauditum orientem, qui non more uicissitudinem temporum mutatur de die in diem, sed est eternus; cuius sol non solum corporis oculos illuminat, sed etiam mentis. Iustitia enim ad aspectum mentis pertinet. Hec Antiphona congruit quinto gradui spiritus scientie. Spiritus enim scientie, qui in Christo est, scit quid misericorditer puniat, et quid misericorditer dimittat. Ortus enim scientie, que caritate radicata est, Christus. Est opus solius iustitie, ut scientes reddat oculos se intuentes mentis. Sexta antiphona mirum quid narrat,  id est, quod Dominus in igne flamme rubi apparuisset Moysi, et rubus non combureretur. Hec antiphona congruit sexto gradui spiritus pietatis. Spiritus pietatis, qui in Christo est, parcit misericorditer eis qui sibi mala ingerunt. Illo enim spiritu repletus erat Moyses, de quo legitur quod mitissimus fuisset super omnes homines; sed nullus mitior Christo: Christus, qui uersatus est inter populum Iudaicum, resplenduit in flamma ignis. Miracula fecit, peccata dimisit humilibus, et quietis, et trementibus uerbum Domini; sed superbi cordis Iudeorum spineta non sunt combusta, qui contra Christum insidias et persecutiones parabant: tamen pietas Christi omnia hec tolerauit, adeo scilicet, ut pro persecutoribus suis orarit in cruce. Septima uero regem gentium  memorat, et miro modo ponit lapidem in capite anguli, quem lapidem nos credimus uiuere, et uult esse opus suum, sicut Antiphona dicit, ut utraque unum faciat, id est, duos parietes ex diuerso uenientes, scilicet, de populo Iudaico et populo gentili simul coniungat, et unam Ecclesiam faciat. Hec antiphona conuenit septimo gradui spiritus timoris. Spiritus timoris qui in Christo est, timere facit gentes, sicut scriptum est: Timebunt gentes nomen tuum, Domine, et omnes reges terre gloriam tuam. Octaua, O uirgo uirginum, insinuat mirabilem partum Ecclesiam mirari, dicens: Filie Hierusalem, quid me admiramini? diuinum est mysterium hoc quod cernitis. Hec antiphona monstrat illum hominem qui ex Maria carnem assumpsit solum et perfectum esse inter ceteros homines, quia  in ipso solo habitat septiformis Spiritus, qui superius memoratus est. De qua re scribit sanctus Augustinus in libro primo de sermone Domini in monte. Septem sunt ergo que perficiunt, nam octaua clarificat et quod perfectum est demonstrat. Siquidem delectat ordo presentium antiphonarum qui in Romano Antiphonario continetur, reperiet illum in nostro Antiphonario pretitulatum in sequentibus.



CAPUT XIu. De officio Sanctificamini.

Presens officium certat hoc ut diem certum monstret natiuitatis Domini, et salutem nostram quam affert secum ipsa natiuitas, instar admonitionis Moysis, qui precepit populo se sanctificare antequam Dominus descenderet in montem. Unde ita  scriptum est in Exodo, capitulo decimo nono, uade ad populum, dixit Dominus Moysi, et sanctifica illum hodie et cras, lauentque uestimenta sua, et sint parati in die tertio. In die enim tertio descendet Dominus coram omni plebe super montem Sina. Et infra: Descenditque Moyses de monte ad populum, et sanctificauit eos. Cumque lauissent uestimenta sua, ait ad eos: Estote parati in die tertio, ne appropinquetis uxoribus uestris. Istam sanctificationem multi sequuntur in nostra Ecclesia; sed qui spiritualiter sunt renati, spiritualiter debent uestimenta lauare, id est, lacrymis et compunctionibus abluere mala perpetrata, ut possint descensui Domini occurrere sine offensione.



CAPUT Xu. De natiuitate Domini.


Reperi in Romano Antiphonario duo officia nocturnalia in una eademque nocte posita. Primum officium post antiphonam [Dominus dixit ad me,] habebat antiphonas [Tanquam sponsus,] et, [Diffusa est gratia.] Secundum, [In sole posuit tabernaculum suum], et, [Eleuamini, porte eternales]; unde interrogaui quemdam clericum educatum ab incunabulis in sancta Romana Ecclesia, cur essent hec duo officia in una nocte posita, id est, unum quod currit per antiphonas, Dominus dixit ad me, et [Tanquam sponsus], et [Diffusa est gratia]; et alterum quod habet primam antiphonam, Dominus dixit ad me; secundam: [In sole posuit;] tertiam: [Eleuamini,  porte eternales]. Qui respondit: Illud quod habet secundam antiphonam, [In sole posuit]; et tertiam, Eleuamini, solet Apostolicus canere in uigiliis et in ecclesia S. Marie ad Presepe sine inuitatorio. Alterum quod habet secundam antiphonam, [Tanquam sponsus,] solent clerici canere in ecclesia S. Petri, cum inuitatorio, [Christus natus est nobis,] nocturnali tempore quando populus solet ad officium surgere. Propterea primo posuimus antiphonas in nostro Antiphonario, que habent cursum per secundam antiphonam. [In sole posuit,] quoniam illud officium prius celebratur ab Apostolico in uigiliis, et postea quod habet in secundo loco, Tanquam sponsus, in ecclesia S. Petri nocturnali tempore. Iuxta ordinem psalmorum et pulchritudinem soni conueniunt antiphone  ipsi nocti natiuitatis Domini, quas solemus canere in octauis Domini, et Apostolicus uir canit ad primas uigilias in ecclesia Sancte Marie Maiore. Antiphona: [In sole posuit tabernaculum suum,] preponitur in eodem psalmo et in eodem uersu antiphone, [Tanquam sponsus]. Antiphona, [Speciosus forma,] preponitur in eodem uersu antiphone, diffusa est gratia. Melodiaque pulchriores sunt sequentibus se. Sic et cetere sequentes iuxta ordinem illum, ubi secunda est, In sole posuit tabernaculum suum. Sed interest quod antiphone de tertia nocturna non habent Alleluia in fine neque in medio. Notandum est quod tres nocturne tria tempora totius mundi recolant, id est, tempus legis naturalis, tempus date legis per Moysen, tempus gratie. Tertiam  nocturnam, que recolit gratiam Noui Testamenti, oportet habere antiphonas cum Alleluia, si eo tempore cantate fuerint, quo resurrectio Domini frequentatur a fidelibus, id est, circa matutinale tempus; nocturne uero, que in primis uigiliis celebrantur, frequenter habent finem ante medium noctis, in qua parte non celebratur resurrectio Domini nisi in Pascha, propter conueniens sibi mysterium; idcirco solent alie esse sine Alleluia, sicuti in isto loco sunt que cantantur in uigiliis primis. Sed neque ipsa que canuntur in matutinis memorata hora Alleluia habent, ut perspici potest in Antiphonario nostro, qui habet antiphonas iuxta Romanum Antiphonarium in primis uigiliis, et in matutinis, nisi  una in Euangelio, Facta est cum angelo. Dixit mihi memoratus clericus sancte Romane Ecclesie quod in hymno Zacarie cantaretur in ipsa natiuitate Domini a S. Romana Ecclesia antiphona, Dum ortus fuerit sol, quam tamen scriptam reperi in Romano Antiphonario cum hymno Zacarie, ea nocte, quando canitur responsorius, Sanctificamini hodie, quam nos solemus canere cum hymno sancte Marie precedente nocte natiuitatis Domini secundum carnem. Antiphone uero que celebrantur in eadem nocte circa populorum cantum et deinceps, habent in tertia nocturna Alleluia, ut est, [Ipse inuocauit me, Alleluia;] et [Letentur celi, et exsultet terra ante faciem Domini, Alleluia, Alleluia. Notum fecit Dominus, Alleluia;] necnon et omnes antiphone habent  Alleluia, que canuntur in matutinis. Responsorii de eadem nocte morem illum sequuntur quem frequentant domestici regales et imperiales quando conueniunt in presentiam regis unusquisque quod ualet offerre regi. Diuersa dona offerunt, sed animos regis equaliter cupiunt sibi reconciliare et blandiri. Ita et responsorii multarum mentium cogitationes uario colore et multiplici gratiarum actione depictas offerunt regi Christo: agunt gratias laudando sanctam Mariam, quia quem celi capere non possunt suo gremio protulit; agunt gratias, quia dignatus est celorum rex carnem assumere ex uirgine, ut perditum hominem reuocaret ad celum, unde gaudet exercitus angelorum; agunt gratias, eo quod per suam natiuitatem celi, id est,  predicatores, melliflui facti sunt per dulcedinem spiritualis sensus. Ni fallor, hunc affectum, qui quesierit, reperiet per multos responsorios de presenti natiuitate Domini. Numerus lectionum et responsoriorum, necnon et antiphonarum nocturnalis officii, admonet nos benedicere Dominum, et laudare, atque gratias agere, qui propterea uoluit uerbum suum carnem fieri, ut perditum hominem ad societatem colligeret nouem ordinum angelorum. Antiphonas in matutinali hora ita ordinaui, ut prima ostenderet, id est, Genuit puerpera regem, Christi natiuitatem de uirgine Maria, et uirginitatem perpetuam eiusdem sancte Marie: sequentes de Euangelio ita, similiterque et de ratione festiuitatum sanctorum.

 Sed et hic notandum est quod sicut per nouenarium numerum, qui celebratur in natiuitate Domini, gratias agimus de Dei descensione usque ad nostram humiliationem, ita per eumdem numerum gratias agimus in festiuitatibus sanctorum, quoniam illi digni sunt ascendere usque ad altitudinem celi, in quo habitant angeli.



CAPUT XuI De officiis uespertinis in natiuitate Domini et in natalitiis sanctorum.

Quando iuuenis fui, uidi cantores precedentem uespertinalem synaxim ante diem alicuius solemnitatis celebriore cantu et gloriosiore celebrare, quam sequentem uesperam diei festiuitatis; in tantum,  ut aliquoties in precedente uespera celebraretur cantus de festiuitatibus sanctorum, et in sequente de feriis communibus. Habuimus tamen scriptum in Antiphonariis de die natiuitatis Domini et natalitiis apostolorum Petri et Pauli atque Andree, antiphonas aptas et congruas memoratis diebus in uespere sequente ea die, quando missa de natalitiis eorum celebratur, et ibi cecinimus eos sicut adhuc facimus. Ego imbutus prisca consuetudine, cepi cogitare quare non essent memorate antiphone de natalitiis sanctorum in precedentibus uesperis constitute, in quibus audiebam per ceteras festiuitates sanctorum gloriosiorem sonum et uidebam maiorem conuentum populorum atque celebrius officium luminum quam in sequentibus. Inueni, Deo miserante,  rationabilius inuentum esse cultum solemnitatum uespertinalium apud scriptores antiquos qui antiphonas scripserunt, quam apud cantores modernos. Adhuc solent dicere interrogati de uespertinali synaxi, Benedictus Dominus Deus meus, pertinere illam ad diem Dominicum. Si enim uoluissent intendere quod psalmi huius uesperi in fine psalmorum uespertinalium essent positi, nunquam hoc dicerent, quoniam ille qui psalmos uespertinales constituit, procul dubio a Dominica die cepit initium psalmorum uespertinalium componere, et non a fine hebdomadis. Idcirco, [Dixit Dominus Domino meo,] ad Dominicam diem pertinet: Dilexi quoniam exaudiet Dominus uocem orationis mee,] ad secundam feriam: [Letatus sum in his que dicta sunt mihi,] ad tertiam  [Nisi Dominus edificauerit domum,] Confitebor tibi, Domine, in toto corde meo,] ad sextam: [Benedictus Dominus Deus meus,] ad septimam. Nisi iste ordo seruetur, non erit uerum, iuxta expositionem domini Bede, quod in Esdra scribitur, Quater in die confitebantur Domino, id est, hora tertia, sexta, et nona, et uespere. Qui enim antiphonas uolunt celebrare de Euangeliis que leguntur per Dominicos dies, rite celebrant eas in matutinali officio pertinente ad Dominicam diem, et ad uesperum, in quo canitur psalmus, [Dixit Dominus Domino meo.] Quod si superabundauerint antiphone, indifferenter dici possunt per singulas quasque ferias quandiu idem Euangelium legitur. In festiuitatibus sanctorum et aliis solemnitatibus, si sero fuerint uespertinalia officia  celebrata, ita ut sol ad occasum transierit, rite possunt dici antiphone festi diei in precedentibus uesperis, quia scriptum habemus, festa uestra celebrabitis a uespera usque ad uesperam, id est, a solis occasu usque ad solis occasum. Quod si uoluerit dicere cantor, quamuis sol ad occasum nondum transierit, tamen quia officium agimus in memoriam istius et illius solemnitatis, in mente nostra iam illa solemnitas agitur, idcirco officium illius rite peragimus, cuius solemnitas in mente nostra agitur, agimus Deo gratias de amore mentium illarum, quia caritas, que omnia credit, omnia accepta facit apud Deum. Compositor Antiphonarii, qui posuit antiphonam uespertinalem, [Tecum principium,] et ceteras  sequentes in fine diei Natiuitatis Domini, post celebrata cetera officia, hoc intendit quod ipsa uespera magis pertineat ad festa Natiuitatis Domini, quam precedens ante solis occasum. Heccine ratio est per festiuitates apostolorum et ceterorum sanctorum, quod magis pertineat ad diem natalitium eorum uespera in fine diei post celebrata cetera officia, quam precedens uespera ante solis occasum. De duodecim noctibus scripsi in prologo Lectionarii, et cogito scribere in commentario diurnalis officii.



CAPUT XuII. De festiuitate S. Stephani protomartyris.

Dixi in superioribus more antiquo ratione ministrante, quoniam prescripsi, habere antiphonas de  tertia nocturna, que canitur circa quartam uigiliam noctis, Alleluia; similiter et antiphonas matutinales magnarum festiuitatum, quod non inuenitur in festiuitate sancti Stephani, et sancti Ioannis, et Innocentium. Sunt festiuitates quarum officia celebrantur nocturnalia circa uespertinam horam, que uulgo appellantur propria; et in posteriore parte noctis canitur alterum officium siue de propria feria seu de communibus sanctis. Ita enim reor actitatum esse apud antiquos de illis festiuitatibus quarum antiphone in matutino officio non habent Alleluia. Antiphone quas solemus canere in nocturnali officio in festiuitatibus sanctorum, et habent initium, Antiphona in lege Domini fuit uoluntas eius die ac nocte, excepte sunt, ut reor a mordis [modernis] de multitudine  antiphonarum quas habemus scriptas in nostro Antiphonario de Romano. Si quis uoluerit eas legere, reperiet eas non a principio ita esse statutas ut cantantur apud nos. Responsorios ita ordinaui ut ratio docuit historie et gestorum ordo. Ubi uerba mutaui de Romano Antiphonario, in margine eiusdem pagine e regione R posui.



CAPUT XuIII. De festiuitate sancti Ioannis.

In festiuitate sancti Ioannis sex responsorios reperi, quibus preponimus tres, id est, Iustus germinabit sicut lilium, et, Iste est qui ante Deum magnas uirtutes operatus est, et, Iste homo perfecit omnia que locutus est ei Deus, ut tres nocturnas faciamus. In  nouissimo responsorio, id est, In medio Ecclesie, contra consuetudinem ceterorum responsoriorum cantatur neuma triplex, et uersus eius atque Gloria, extra morem neumate protelatur. Non enim frustra hoc actum est a prioribus. uoluerunt nobis per hoc aliquam doctrinam insinuare, que forte poterat excedere mentem cantorum, quorum pars aliqua sepe mutatur a transitoriis ad eterna, et letatur potius in eternis quam in transitoriis. Fit enim neuma memoratum inter cetera uerba circa uerbum intellectum. Quando uenerit cantor ad intellectum, celebra neuma, id est, fige gradum in stantibus et manentibus rebus. Quid hoc uult? uult nempe te docere, si aliquando ueneris ad intellectum, in quo conspicitur diuinitas et eternitas ut desiderio mentis  preceris moras in eo. Si enim intellexeris illa, ibi te delectabit morari in his que iubilabis, id est, letaberis sine uerbis transitoriis: intellectus uero erat intra uiscera Ioannis, qui ei prestabat ructum quemdam, quando dixit: In principio erat uerbum, et uerbum erat apud Deum. uersus, [Misit Dominus manum suam, et tetigit os meum,] sic fatur, quasi respondeat Ioannes interroganti. Unde tibi, Ioannes, hic intellectus, in quo cantores neuma faciunt? Respondet inquiens: Misit Dominus manum suam, et tetigit os meum. Cur, inquam, in isto uersu neuma facis, cantor; inquit, Quia hec missio manus et tactus oris, per intellectum debent conspici. Cantus Glorie Patris, et Filii, et Spiritus sancti, ipsa uirtute debet sanctam Trinitatem laudare, qua Deus  utcunque conspicitur, id est, intellectu. Non enim Romanos uersus debemus ad hoc constringere, ut sensus qui in fine uersus est, conueniat sensui lateris responsorii. Non enim sancta Romana et nostra regio uno ordine canunt responsorios et uersus. Apud eam precentor in primo ordine finit responsorium. Succentores uero eodem modo respondent. Dein precentor canit uersum. Finito uersu, succentores uero secundo incipiunt responsorium a capite et usque ad finem perducunt. Deinde precentor canit Gloriam Patri, et Filio, et Spiritui sancto. Quo finito, succentores circa mediam partem intrant in responsorium, et perducunt usque in finem. Postremo precentor incipit responsorium a capite, et perducit illum ad finem. Quo finito, succentores tertio  repetunt responsorium a capite, et perducunt illum usque ad finem. Idcirco quoniam succentores ter canunt responsorium, trifarium neuma est circa uerbum intellectus. Succentorum est neuma canere propter fortitudinem coniunctarum uocum. Ab initio tertio cantabantur responsorii a cantoribus, quem ordinem monstrant responsorii de passione Domini. Non enim ab initio cum responsoriis cantabatur Gloria. Habemus et alium uersum in nostro Antiphonario scriptum, cuius sensus conueniens est cum latere responsorii, ut si alicui superfluum uideatur neuma canere, habeat nostro more uersum aptum ad cantandum. Post et altero modo intelligi neuma pertinere ad cantores circa uerbum intellectus.  Maxima pars cantorum studet sono placere, tanto minus imbuitur de intellectualibus rebus. Eorum inscitiam potest neuma eliquare circa uerbum intellectus. Neuma Grecum est, et interpretatur mutus, ut Comminianus grammaticus dicit. In fronte enim percutit neuma cantores stolidos in uerbo intellectus, quando eos monstrat solo sono delectari, circa intellectum Scripturarum. Canunt etiam moderni cantores presens neuma in responsorio. [Descendit de celis,] et in uerbo, [Fabrice mundi.] in quo uerbo, potest neuma apte conuenire. Eo neumate monstrant difficultatem magnam inesse in schola cantorum uerbis explicare, quomodo idem qui natus est hodierna die ex Maria uirgine, fabricasset mundum et ornasset, et quomodo ipse sit  lux et decus uniuerse fabrice mundi. Eadem sententia est in uersu, [Tanquam sponsus Dominus processit de thalamo suo.] Impossibile est apud scholam cantorum de ordine processionis Christi de utero uirginis narrare, que comparatur sponso procedenti de thalamo.



CAPUT XIX. De Octauis Domini.

Nos enim non solemus canere nisi unum officium nocturnale in Natiuitate Domini; idcirco unum de duobus que celebrantur a Romana Ecclesia, et scripta sunt in Antiphonario Romano et nostro in nocte Natiuitatis Domini, cantamus in Octauis Domini. Antiphonas in matutinis de eadem nocte scripsimus, ut reperimus in Antiphonario Romano.  Quid de Octauis Domini et sanctorum audierim a Romanis clericis, et quid nostra regio frequentet ex eis, partim scripsi in libello Officiali, partim conor scribere in libello de diurnali Officio



CAPUT XX. De Dominica prima post Natiuitatem Domini.

Antiphona, [Puer iehsu,] est assumpta de contextu Euangelii qui continet locum post officium Simeonis. Quod omnino peractum est ante aduentum Magorum: ideoque teneat locum in Dominica ante Epiphaniam, quando legitur euangelium unde assumpta est.



CAPUT XXI. De Epiphania, id est, apparitione siue manifestatione.

Antiphonam, [Christo datus principatus,] inueni  in Romano Antiphonario inter antiphonas de Natiuitate Domini, et in Metensi inter antiphonas de Epiphania: etenim in suo sensu utrique festiuitati congrua est; et antiphonam [Ecce aduenit] inter illas de Natiuitate Domini; que huic festiuitati congrua est, quod potest dignosci ex introitu ipsius diei. Idcirco inscribo eam ad primam uespertinalem synaxim; et [Christo datus est principatus,] ad uesperum ipsius diei Epiphanie. Nostra regio in presenti officio solita est unum omittere de consueto more, id est, inuitatorium. Inuitatorius est psalmus, [uenite, exsultemus Domino.] Illo conuocantur fratres in unum, et docentur quid agere eos oporteat postquam conuenerint. uenite, inquit, exsultemus Domino, iubilemus Deo salutari nostro. Preoccupemus  faciem eius in confessione, quandiu tempus est acceptabile. Dein reddit causas qua de re oporteat preoccupari faciem eius in confessione, Quoniam Deus magnus Dominus, et in manu eius sunt omnes fines terre, et altitudines montium ipse conspicit. Iterum docet psalmus quid agamus. uenite, inquiens, adoremus et procidamus, et ploremus ante Dominum, qui fecit nos. Atque forti instinctu nos pulsat, dicens: Hodie si uocem eius audieritis, nolite obdurare corda uestra, sicut fecerunt filii Isrel, qui opera Domini uiderunt per quadraginta annos, et propter duritiam cordis eorum non intrauerunt in requiem Domini. Hunc psalmum audiui Constantinopoli in ecclesia Sancte Sophie in principio misse  celebrari. Mentio dualis facta est in presenti solemnitate uerborum adorandi Dominum: una est Magorum, qui in ueritate querebant Dominum, ut eum adorarent et salutarent muneribus; altera est Herodis, qui dolose dicebat Magis: Ite et interrogate diligenter de puero: et cum inueneritis, renuntiate mihi, ut et ego ueniens adorem eum. Magorum beneuolentia, qui communes erant homines, nobis imitanda est. uersutia Herodis, qui uidebatur princeps et rex esse in populo Iudaico, uitanda est. Propter hanc admonitionem et castigationem potest rationi congruere ut omittatur in presenti officio in primo ordine psalmorum, [uenite, exsultemus Domino,] et ponatur in sexto ordine. Antiphone sex per duas nocturnas Magorum obsequia recolunt  circa Christi natiuitatem. Tres Magi, qui uenerunt in ista nocte ad Dominum, legati exstiterunt mysticis suis muneribus gentilis populi, qui in terra insulisque habitat. Tria munera eorum triplicem personam Christi prefigurabant, id est, regis et sacerdotis, et mortalis hominis, necnon et tres functiones membrorum Christi, id est, sapientiam, uirtutem orationis, et mortificationem carnis. Harum trium functionum legationem munera Magorum portauerunt. Ex munere thuris dicunt per primam antiphonam; [Afferte Domino, filii Dei;] ad insulas sacerdotum, qui inhabitant terram: Afferte Domino, filii Dei, qui propterea potestatis dici filii Dei, quia sacerdotes estis. Quid debeant afferre, subauditur, thura. Ac si dicatur: uirtutem orationis uestre  Christo afferte, quoniam uestre preces per illum diriguntur Deo Patri. Thus enim sacerdotio congruit. Ex munere auri dicitur sapientibus et intelligentibus per secundam antiphonam, [Psallite Deo nostro, psallite; psallite regi nostro, psallite sapienter.] Per aurum sapientia offertur. Scriptum est enim: Thesaurus desiderabilis requiescit in ore sapientis. Aurum Deo et regi congruit. Ex munere myrrhe dicitur de omni populo mortali et studium habenti ad meliora per tertiam antiphonam, Omnis terra adoret te, et psallat tibi, psalmum dicat nomini tuo, Domine; ac si dicat presens Antiphona, Omnis terra adoret te, et psallat tibi per mortificationem carnis: dicatque tibi, Propter te mortificamur tota die. Myrrha enim condimento conuenit mortuorum  corporum. Ista uigilia mentionem facit de gentibus que habitant in terra, secunda uigilia de eis que habitant in insulis. Dicit, per primam antiphonam, de sapientibus: [Reges Tharsis et insule munera offerent.] Reges enim, qui propterea uocantur reges quia semetipsos regunt et ceteros, sapientes uocantur. Per secundam antiphonam dicitur de omni populo, [Omnes gentes quascunque fecisti uenient, et adorabunt coram te, Domine.] Per tertiam antiphonam hortantur se inuicem sacerdotes, et dicunt: [uenite, adoremus eum, quia ipse est Dominus Deus noster.] Ast tertia uigilia de baptismo Christi mentionem facit. Tertia uigilia solet nobis ad memoriam reducere Nouum Testamentum. Nouum uero Testamentum  fundatum est per baptismum. In tertia uigilia legatio Magorum completur. In prioribus uigiliis dicitur allegationibus Magorum de futuro: [Omnis terra adoret te.] Et iterum: [Reyes Tharsis et insule munera offerent;] at in ista, in qua recolitur Nouum Testamentum, per frequentationem alleluia cantat in presenti omnis terra Domino, dicitque suis subditis: [Adorate Dominum;] et iterum: Letentur insule multe, dicunt; Adorate Dominum. Psalmus [Deus noster refugium] propterea in ista uigilia ponitur, quoniam in eo memoratur perturbatio hominum, qui conturbabantur propter predicationem Noui Testamenti, et uoluerunt resistere predicationi apostolorum, et tamen, Deo disponente, fluminis impetus, qui ministratus est ab apostolis  per officia baptisterii, superauit commotionem terrenorum hominum, et letificauit ciuitatem Dei. Nam et hec Dei ciuitas constat ex incolis terre et insularum. Ecclesia in Nouo Testamento dicit ad eos qui in Christo baptizati sunt, et in terra habitant, per secundum psalmum: [Cantate Domino canticum nouum, cantate Domino, omnis terra;] et per antiphonam: [Adorate Dominum in aula sancta eius.] Dicit ad eos qui habitant in insulis, per tertium psalmum: [Dominus regnauit, exsultet terra, letentur insule multe;] et per antiphonam: [Adorate Dominum, omnes angeli eius.]



CAPUT XXII. De responsoriis.

In ordine responsoriorum habemus scriptum primum  responsorium, [Dies sanctificatus;] dein, [Illuminare, Hierusalem;] ipse enim de translatione LXX scriptus est. In Hebraica uero legitur, [Surge, illuminare, quia uenit lumen tuum.] Assumptus est enim de Isaia propheta, narratque illuminationem sancte Ecclesie per Christi aduentum. Si ita oportet dicere, ut uere oportet de Magis, sicut sanctus Ambrosius dicit: qui enim uiderant Christum, Christum intellexerant, debemus intelligere Magos factos Hierusalem. Non enim intelligerent Christum, nisi illuminati essent ab eo. Post illum sequitur responsorius tertius de memorato propheta, iuxta ordinem contextus historie, [Omnes de Saba uenient, aurum et thus deferentes.] In memoratis Magis, quos credimus fuisse legatos totius mundi, omnes de  Saba uenientes possumus intelligere. Per eos qui de Saba, id est, de captiuitate, ueniunt ad Dominum, intelligimus multitudinem gentium conuertentium ad Dominum. Saba, ut sanctus Hieronymus dicit in tractatu suo super Isaiam prophetam, libro decimo septimo, tota prouincia est in qua sunt regiones Madian et Epha. Saba interpretatur conuersio, uel captiuitas. Et omnes de captiuitate uenientes, et conuersione sua aurum fidei deferentes et thus sacrificii, et per hec munera nequaquam propria salute contenti, proficient, ut ceteris predicent salutare Dei. Hucusque Hieronymi. Post hos duos sequuntur responsorii de Euangelio iuxta ordinem euangelii quod narrat ordinem aduentus Magorum,  et oblationem munerum suorum, necnon et declarat incitamentum eorum itineris fore apparitionem noue stelle. Et post recessum ab Herode, eamdem preuiam constare usque ad domum in qua erat Christus. Post hanc historiam posui responsorios in tertia nocturna de baptismo Christi, et nouissimo loco de miraculo ex aqua uino facto, iuxta ordinem rerum gestarum.



CAPUT XXIII. De antiphonis in matutinis.

Primo notandum est intentionem esse cantorum ut in ista nocte precipue celebrent quod primo actum est de presenti solemnitate, id est, aduentum Magorum. Ideo in presentibus antiphonis certaui, iuxta tenorem responsoriorum, antiphonas ordinare  de aduentu Magorum. Et ubi ratio constrinxit ad hoc ut de ceteris solemnitatibus cantaretur que in ista nocte recoluntur, non distuli scribere. Prima antiphona, [Ante Luciferum genitus,] demonstrat presentem solemnitatem, id est, apparitionem Domini. Secunda, [uenit lumen tuum, Hierusalem,] monstrat ex prophetia sua quem fructum perciperet sancta Ecclesia ex apparitione Domini. Tertia ex prophetia eadem, [uenient ad te qui detrahebant tibi,] recolit lucrum sancte Ecclesie. Quarta, [Maria et flumina,] que ex hymno trium puerorum assumpta est, de baptismo Domini resonat. In quinto loco ponitur antiphona, [Magi uiderunt stellam;] que prima est in contextu Euangelii de aduentu Magorum.  Antiphona, [Hodie celesti sponso,] tres solemnitates presentes recolit. Sequentes antiphone, ut pretuli, manifestant Magorum aduentum, et seruant textum Euangelii, que ex eo assumpte sunt.



CAPUT XXIu. De Dominica prima post Epiphaniam.

Antiphonas duas, id est, [Tolle puerum et matrem eius,] et, [Reuertere in terram Iuda,] scribo in isto loco. Sunt enim assumpte de Euangelio, [Defuncto Herode,] quod legitur in eadem Dominica. Continetur in eo euangelio reuersio Christi de Aegypto post Magorum aduentum antequam baptizaretur.



CAPUT XXu. De octauis Theophanie.

 Sicut certauit schola cantorum in Epiphania frequentare aduentum Magorum, simili modo certat in octauis Epiphanie frequentare baptismum Christi, quasi ipsa die baptizatus esset. Qua de re non dubitaui scribere antiphonam de Euangelio, ut primo audiui illam canere, hoc est, [Hodie Ioannes exsultat.] Notandum est quod ubi deficiunt antiphone de solemnitate Magorum, ibi cepi scribere de antiphonis que baptismum Christi resultant, et deinde tendunt ad octauas Epiphanie. Plures enim sunt quam sit necesse celebrare in una nocte octauarum. Neque enim tot sunt scripte de aduentu Magorum, ut illis ordinatim cantando possimus peruenire ad octauas Epiphanie.



CAPUT XXuI. De Dominica prima post octauas Epiphanie.


In Dominica prima post octauas Epiphanie celebratur miraculum quod Dominus fecit de aqua in ipsa Epiphania, ideoque hic scribimus antiphonas de eodem euangelio.



CAPUT XXuII. De responsoriis qui a Psalterio sunt excerpti.

De responsoriis Psalmorum non debet nos pigere, neque audientibus fastidium fore, si eos recitauero in suo ordine. Manifestum est quod castigatio corporis per ieiunium, et humiliatio mentis, et amor Christi excludat diabolum de peribolo sancte Ecclesie. Exclusus est diabolus ante natiuitatem Domini per hec obstacula; excluditur et tempore natiuitatis  Christi per ipsam Christi presentiam. Tristatur diabolus, quia exclusus est; letatur Ecclesia, quia Christus intrauit in mundum. Sic enim cecinit angelus pastoribus: Ecce enim euangelizo uobis gaudium magnum, quia natus est uobis hodie Saluator. De pace Ecclesie tristatur diabolus, angelorum chorus gaudendo canit, Gloria in altissimis Deo, et in terra pax hominibus bone uoluntatis. Omnes sancti admonent Ecclesiam, ut gaudeat in presenti festiuitate, quam celebrant solemniter; sicut angelus pastoribus cecinit, ut gauderent de uidendo oculis corporeis nato Saluatore. Ex quibus unus, id est, Gregorius Nazianzenus, ordinem gaudii in homilia de secundis Epiphaniis exponit. Nos, inquiens, exsultemus in Christi baptismo, et diem festum celebremus,  non uentri indulgentes, sed spiritu exsultantes. De qua re quidam magister Grecorum dicit iu homilia secunda super librum Numerorum: Paulus dicit, Omnia honeste et secundum ordinem fiant. Paulus uero tanquam Euangelii minister non solum in actibus, sed in ipso habitu ordinatum uult esse Christianum. Et paulo post: Unusquisque nostrum si de cibo et potu sollicitus sit, et omnem curam in rebus secularibus gerat, unam uero aut duas horas ex integro die etiam Deo deputet, et ad orationem ueniat in ecclesiam, uel in transitu uerbum Dei audiat, precipuam uero curam erga sollicitudinem seculi et uentris expendat: iste non complet mandatum quod dicit ut homo secundum ordinem suum incedat. Hucusque magister Grecorum. Transgrediendo  presens mandatum plerique, insistendo seruitio uentris, delinquunt in festiuis diebus Natiuitatis et Epiphanie Domini. Diabolus semper est paratus, ut recedente parumper pastore, ouem rapiat incautam. Credimus enim Christum semper adesse, ubi duo uel tres congregati fuerint in nomine eius: ita et in Ecclesia per memoratas festiuitates, que de suo aduentu letatur. Idcirco, eo quod letitia est suscepta festiuitatum in nomine suo precipue id, ipsis precinente angelo, Christus est in circuitu populi sui, et custodit eum. Festiuitatibus celebratis, necesse est ut Ecclesia curam sui adhibeat altero modo, siue quia in peregrinatione est adhuc; seu quia in diebus festiuis spiritum gaudii fragilitate humana  et genuino usu declinauit ad curam et sollicitudinem et letitiam uentris. Contra hoc oportet nos pugnare, et ideo subsequuntur responsorii de psalmis, qui continent in se plurimam orationem, et habent initium a psalmo primo penitentum, id est, Domine, ne in ira tua arguas me. Et iterum: Tempus enim presens, id est, a festiuitate Theophanie, usque in septuagesimam, recolit deuotionem et ministerium predicatorum a primis predicatoribus Ecclesie, usque ad nouissimos Noui Testamenti. Idipsum insinuant nobis epistole summi predicatoris Pauli que eodem tempore leguntur. Predicatoribus enim congruit oratio, ut apertum ostium habet predicatio eorum. De ordine psalmorum per communes Dominicas noctes et ferias in diurnali  officio et in nocturnali, scripsi in libello officiali.



CAPUT XXuIII. De officio sancti Marcelli.

De sancto Marcello unum responsorium reperi in Romano Antiphonario, id est, Hic est uere famulus Dei. Qui responsorius cantatur sepe in festiuitatibus ceterorum summorum pontificum. In eo loco ubi Metensis Antiphonarius habet, Ideoque in stadio positus: in Romano uero continetur, ideoque in oratione positus. Legens ergo sermonem sancti Augustini de Penitentia, inueni, Sanctos in stadio positos. Itaque non mutaui hoc, quod dudum nostra Ecclesia cepit canere, id est, Ideoque in stadio positus, Domini Iesu Christi confessor effectus est. Ut enim scriptum reperi, ita scribo hic: utrumque,  inquit, uerissime scriptum est. Et qui natus est ex Deo non peccat, et quod in eadem Ioannis epistola legimus, Si dixerimus quia peccatum non habemus, nosmetipsos seducimus, et ueritas in nobis non est: Illud enim ex primitiis noui hominis, hoc ex reliquis ueteris dictum est. Utrumque enim agimus in hac uita. Paulatim autem nouitas accedit, et paulatim uetustate cedente succedit. Cum uero utrumque agitur, in stadio sumus. In presenti responsorio de festiuitate sancti Marcelli inscribitur [Ideoque in stabulo positus]. Quare responsorius [Hic est uere famulus Dei], hoc proprium habeat in festiuitate sancti Marcelli, scribam ex uerbis domini Bede, que excerpsit de uita sancti Marcelli in Martyrologio suo: Decimo septimo Kalendas Februarii natale  sancti Marcelli pape, qui iubente Maximino [Maxentio] imperatore primo fustibus cesus, et a facie eius quem corripiebat, expulsus est. Deinde audiens quod domum sancte Lucine, quam ipse damnauerat proscriptione, eo quod de facultatibus suis Christianis donauerit, ecclesiam faceret, atque in ea missam celebraret, in media ciuitate iussit in eadem ecclesia plancas exstrui ad animalia stabuli publici, et eumdem stabulo episcopum ad seruitium animalium deputauit cum custodia publica. Multa officia sanctorum indidi in nostro Antiphonario ex Romano, que non habet Metensis Antiphonarius. Cogitaui cur ea omitterem, cum eadem auctoritate fulciantur, qua et  illa, que scripta inuenimus in Metensi Antiphonario, scilicet sancte matris nostre Romane Ecclesie. Addidimus etiam pauca, que nostra regio sola continet, ut sunt antiphone de sancto Medardo, et de sancto Mauritio. Utraque enim designantur ex signis prescriptis in prologo Antiphonarii.



CAPUT XXIX. De .

Olim quando solus Antiphonarius Metensis erat mihi notus, in quo reperi antiphonas super psalmos nocturnales de communibus uirginibus que non uidebantur mihi congruere festiuitati Presentationis Domini in templo, cepi inquirere antiphonas de diuersis locis, que congruerent memorate  festiuitati, atque eas cepi canere cum meis fratribus in choro. Postea reperi in Romano Antiphonario proprias, quas utrasque posui in nostro antiphonario. Si quis tenet Romanas, cantet illas: si quis eas non tenuerit, uideat si possint aptari in suis locis quas scripsi. Responsorios scripsi ex Romano antiphonario, addidi [Hic qui aduenit, nemo scit nomen eius.] Antiphonas in matutinis diuerso ordine positas inueni inter Metensem Antiphonarium et Romanum. Ipse enim scriptus est in nostro Antiphonario. In secundo ordine scripsi easdem antiphonas, iuxta ordinem historie Euangelii.



CAPUT XXX. De officio Septuagesime.

 Primo notandum est, quorum hominum status celebratus sit a natiuitate Domini usque in Septuagesimam, et a Septuagesima usque in mediam Quadragesimam. Scilicet Christi generatio et sanctorum predicatorum liberalitas celebrata est a natiuitate Christi usque in Septuagesimam, et a Septuagesima generatio eorum qui de captiuitate emergi desiderant, et de angustiis presentis peregrinationis usquedum iterum renascatur Christi generatio circa paschalia sacramenta. Christi generatio et suorum predicatorum liberalitas, maxima ex parte migrauit de presenti seculo, ut regnet cum angelis coram Deo. Tempus talis demigrationis uocatur nox, dicente Domino in Euangelio, uenit nox, quando nemo potest operari. Presens Ecclesia,  que in ista peregrinatione est, Septuagesime in nocte recoli gloriam, que celebratur apud ciues qui demigrauerunt; in die uero eorum qui detinentur in captiuitate, et suspirant ut ad libertatem redeant: apud illos uero non celebratur claritas Alleluia, qui tristitia captiuitatis constringuntur; apud eos uero qui demigrauerunt celebratur Alleluia, quoniam ipsi non recedunt de laude Dei. In Antiphonariis est primus responsorius, Alleluia dum presens est, imitantur illam. Quantum ad nomen Alleluia pertinet, non possumus dicere, dum presens est imitantur illam. Alleluia neutri generis est. Potest enim fieri ut pro aliqua re intelligatur Alleluia, et indicatur, dum presens est imitantur illam.  Historia enim unde presens responsorius assumptus est, docet cui rei respondeat persona pronominis. Ita enim illa scriptum est: O quam pulchra est casta generatio cum claritate. Immortalis est enim memoria illius, quoniam et apud Deum nota est, et apud homines: cum presens est, imitantur illam, et desiderant illam cum se subduxerit, et in perpetuum coronata triumphat. Ordo uerborum ratus est, si preponatur nomen ei, et supponatur postea persona pronominis. Ideo preposui in isto ordine responsorium. Alleluia, nomen bonum melius est quam diuitie multe, ut aliquod nomen precederet, cui subderetur, imitantur illam. De hoc nomine bono scribit dominus Beda in expositione super Parabolas Salo monis: Nomen ergo bonum, est nomen religionis,  quod diuitiis mundialibus iure prefertur. Nam etsi mundum quis lucraretur uniuersum, merito hunc contemneret tantum, ut nomen eius scriberetur in celo memoria inter angelos et inter homines sanctos figeretur eterna: hec est generatio pulchra et casta, cuius memoria figitur inter angelos, et inter homines sanctos. De ipsa generatione dicit responsorius, Dum presens est, imitantur illam. Usque ad noctem Septuagesimam uidebatur nobis illam habere presentem, quia illam frequentabamus cum Alleluia per plura officia a Natiuitate Domini usque ad illud tempus. Primus responsorius, Alleluia, Nomen bonum, sic preponitur, quasi signum aliquod in monte positum, ad quod uiatores oportet intendere. Tota intentio est in ista nocte cantorum, ut  magnificent nomen Alleluia. Secundus responsorius habet in capite Alleluia, dum presens est, imitantur illam. Hoc nomen Alleluia pro ipsa re accipiendum est, hoc est, pro uerbis historie, dicentis: O quam pulchra et clara et casta est generatio spiritualis: dum presens est, imitantur illam; et cum se subduxerit, desiderant illam. Qui, nisi filii et filie remanentes in presenti seculo? Tertius responsorius in suo Alleluia laudem sapientie recolit, ac si dicatur: O laus sapientie, sola tenes principatum in conspectu Domini. Per ipsam omnia facta sunt. Diciturque rebus in eo responsorio a matre, que hic relicta est in seculo ad perficiendum corpus Christi. Mihi congruit ut declinem ad eam prolem nostram, que in angustiis posita est, et celebrem pro ea laudem Latine,  compatiendo eius tribulationi. Tu laus sapientie, reuertere in thesauros tuos, id est, in frequentationem prolis nostre cum Hebrea lingua, que triumphat ante Dominum: ibi enim te benedicent angeli. Quartus responsorius ex eodem corpore est ut plures responsorii sunt. Quintus, responsorius, mane apud nos hodie est assumptus de libro Iudicum. Ita enim scriptum est in illo capitulo decimo nono: Fuit quidam uir Leuites, habitans in latere montis Ephraim, qui accepit uxorem de Bethlehem Iuda, que reliquit eum, et reuersa est in domum patris sui Bethlehem, mansitque apud eum quatuor mensibus, secutusque est eam uir suus. Et infra: Die autem quarto de nocte consurgens, haud dubium quin  uir mulieris uoluit proficisci. Quem tenuit socer. Et iterum infra: Cui rursum locutus est socer: Considera quod dies ad occasum decliuior sit, et propinquat ad uesperam: mane apud me etiam hodie, et duc letum diem, et cras proficisceris ut uadas in domum tuam. Ille habet in suo Alleluia laudem caritatis. Gener iste quinta die recessit a letitia communi, quam habuit cum socero suo. Responsorius, Mane apud nos hodie, quintam regionem tenet. Ex isto ordine residui responsorii frequentant in sua oratione, ut Alleluia iterum reuertatur ad presentem Ecclesiam cum sponsus dignatus fuerit resurgere a mortuis. Sextus responsorius assumptus est de Tobia. Ita enim scriptum est: Dixit autem illi angelus: Ego saluum ducam, et sanum tibi reducam filium  tuum. Respondens autem Tobias dixit: Bene ambuletis, et sit Dominus in itinere uestro, et angelus eius comitetur uobiscum. Et iterum: Credo enim quod angelus Dei bonus comitetur ei, et bene disponat omnia que circa ipsum geruntur, ita ut cum gaudio reuertatur ad nos. Iste tangit aliquam consolationem, quam non audiuimus in superioribus, id est, ut iterum reuertaris cum gaudio ad nos; ac si dicatur, Cum gloriosa frequentatione Alleluia comitetur angelus Domini bonus, et bene disponat itinera tua, et cum iterum aduenerit tempore resurrectionis Domini nostri Iesu Christi, et natiuitas pulchra et clara et casta per baptismalia sacramenta, cum gaudio reuertatur ad nos, et ex ore nostro per omnes Ecclesias audiatur Alleluia. Septimus responsorius,  Multiplicentur a Domini anni tui, pene eumdem sensum habet. Potest conuenienter subdi responsoriis istis, Narrabo nomen tuum fratribus meis: ac si dicat Mater nostra, que commendauit Alleluia apud ciues celestes, et iterum deprecatur eius aduentum, Cum reuersum fuerit ad me Alleluia, narrabo nomen tuum fratribus meis. Hunc sequitur responsorius, Bonum est confiteri. In eo declaratur quid sit narrare et laudare nomen Alleluia.



CAPUT XXXI. De Sexagesima.

Presentes responsorii conueniunt et presenti celebrationi, id est, Septuagesime, et statui temporum, id est, principio anni. In istis enim reuelatur  miseria hominis, quali modo commeruisset captiuitatem: et primordia creaturarum decantatur. uernum tempus principium est anni. In eo cantantur responsorii, qui assumpti sunt de Historiis primorum sanctorum patrum, per quos sancta religio primeuis temporibus reformata est post damnationem prime masse. Responsorii de Sexagesima admonent nos sat de felice creatione primi hominis, et satis misera mutatione eius, id est, de luce in tenebras, de felicitate in miseriam. Quod potest admoneri ex duobus responsoriis, scilicet, Dum deambularet Dominus in paradiso: et, In sudore uultus tui uesceris pane tuo. Responsorios huius conclusionis ordinaui iuxta tenorem historie, de qua assumpti sunt.



CAPUT XXXII. De antiphonis matutinalibus in Sexagesima.


Sexagesime nomen per obliquum descendit a Septuagesima. Sexagesima creuit ex senario numero et denario. In supputatione numerorum sunt decem inter Septuagesimam et Sexagesimam. In hac consueta denominatione librorum nostrorum, non sunt plus quam septem dies inter Septuagesimam et Sexagesimam. Quod non, est ita denominatum absque prouidentia. Quisquis enim mysticos sensus uoluerit scrutari, reperiet in septenario numero denarium, hoc est, in septem donis Spiritus sancti perceptionem decem preceptorum legis. Septuagesima perficitur, ut sepe dictum est, in sabbato, quod uocatur, clausum Pascha. Et sexagesima in quarta feria,  que nominatur medium Pascha. Tres enim dies sunt integri a feria quarta usque in sabbatum. Ubi datur intelligi, quod quis si peccatorum remissionem digne et ordinate quesierit in primordio sue conuersionis, ad contemplationem perueniet sancte Trinitatis. Septuaginta annis fuerunt patres nostri in captiuitate, circa terminum Septuagesime supputationis meruerunt reuocari de captiuitate. Illa captiuitas prefigurabat captiuitatem Christiani populi, quam patitur sub diabolo et ministris eius. Ipsa deploratur in psalmo, Miserere mei, Deus. Psalmus, Miserere mei, Deus, continetur numero quinquagesimo: Qui numerus orditur ex quinario numero. Quinario enim sensu nostrum peccatum colligitur. Psalmus, Confitemini Domino, continetur numero centesimo  septimo decimo. Per hunc numerum designatur regnum Dei perpetuum. Qui in Psalmo, Miserere mei, Deus, satisfacit penitendo, et publice confitendo peccata sua in terra aliena, hic meretur reuocari et restitui regno Christi per psalmum, Confitemini Domino. Satisfactionem memorant penitentis prime antiphone de psalmo, Miserere mei, Deus. Duabus ex causis peccamus: aut quando dimittimus quod facere debuimus; aut quando facimus quod non debuimus facere: contra que quidem pugnare nos conuenit. Pro peccato delicti clamat prima antiphona, Miserere mei, Deus, et a delicto meo munda me: quia tibi soli peccaui. Postquam mens hanc scintillam lucis perceperit ex dono Spiritus sancti, et perseuerauerit clamare uerba antiphone,  iam initium capit redeundi ex captiuitate. Post presentem psalmum, id est, Miserere mei, Deus, sequitur psalmus, Confitemini Domino, quoniam bonus: Huius psalmi, id est, centesimi septimi decimi, initia, et conclusio quinquagesimi psalmi conueniunt: Utreque partes beneficia Dei recolunt. Initia uero quinquagesimi psalmi et termini centesimi septimi decimi psalmi mutuo respondent. In initiis psalmi quinquagesimi, est confessio peccatorum ad abluenda peccata: in terminis centesimi septimi decimi, est confessio letitie pro perceptis beneficiis et gratiarum actio. Tanta est Dei misericordia erga penitentes, ut a gradu timoris suscipiantur gradu pietatis, et a gradu humilitatis suscipiantur gradu exaltationis.  Antiphone prime de psalmo, Miserere mei, Deus, recolunt sententiam dicentem: Iustus in principio accusator est sui: et antiphone de psalmo, Confitemini Domino, tenent ordinem Euangelii dicentis, Cum uocatus fueris, uade, recumbe in nouissimo loco, ut cum uenerit qui te inuitauit dicat tibi: Amice, ascende superius: tunc erit tibi gloria coram simul discumbentibus. Iuxta hanc sententiam uersus, sursum tendunt antiphone presentis psalmi: Qui per penitentiam reuocantur ad Ecclesiam, per gradus humilitatis debent ascendere. Antiphona, Confitebor tibi, ad letitiam pertinet, dicente Cassiodoro in tractatu eiusdem psalmi: Breuiter edicimus, ut hanc confessionem letissimam, post percepta beneficia fusam intelligere debeamus. At cetere Antiphone  sequentium psalmorum uadunt per ordinem contextus singulorum psalmorum. Cum enim uenerimus, Deo miserante, ad loca ubi ordo se commutauerit, dicemus ibi quod Dominus dederit.



CAPUT XXXIII. De Quinquagesima.

Quinquagesima per obliquum descendens, stat a Septuagesima in tertio gradu. Nam et Abraham tertia etate mundi exstitit. Quinquagesima habet denominationem a quinario numero. Quinarius enim numerus congruit exteriori homini, qui quinque sensibus uegetatur, siue ad bonum, siue ad malum. Quinquagesimus psalmus habet uocem penitentis: Quinquagesimus annus ponitur in iubileo. Quinquagesima habet responsum in ipsa die resurrectionis  Domini. Nam a Quinquagesima sunt quinquaginta dies usque ad Pascha Domini. Qui in Quinquagesima orat pro peccato, consequitur letitiam in Pascha Domini. Responsorios de Ne qui in isto ordine habent locum, inueni coniunctos in Romanis Antiphonariis cum antiquis responsoriis de Quadragesima. De qua coniunctione non est mihi aliquid dicendum, presertim cum in ipso sequar modernos in nostra Ecclesia, qui cum responsoriis de quinquagesima ante Abraham posuerunt eos. Iuxta contextum scilicet historie ordo est ut inter responsorios de Adam et Abraham inserti sint de Ne. Quomodo conueniens sit numero sacramentum quadraginta dierum et noctium, quibus celi aperti sunt, cum hebdomada presenti, occasionem intelligendi ponam ex  dictis sancti Augustini, ut inueni in uolumine Eugypii, capitulo sexagesimo primo: Quadraginta diebus et quadraginta noctibus pluit, quia omnis reatus peccatorum in decem preceptis legis amittitur per uniuersum orbem terrarum qui quatuor partibus continetur. Decem quippe quater ducta quadraginta faciunt. Siue ergo ille reatus, qui ad dies pertinet ex rerum prosperitate, siue qui ad noctes ex rerum aduersitate contractus sit sacramento baptismi celestis abluitur. Hi enim qui reformandi sunt per baptismum, oportet rimas tangere quadragenarii et senarii numeri. Per baptismum recolitur dispersus primus homo Adam per quatuor partes mundi ad unum corpus Christi; corpus Christi legitur fabricatum  per quadraginta et sex annos. De quo mysterio ex dictis Augustini habemus scriptum in libello officiali, in loco ubi scribitur de feria quarta, que uocatur caput ieiunii. A presenti feria quarta sunt quadraginta sex dies usque ad publicum baptismum. Quamuis ordo non teneat ut in eadem feria quarta primo cantetur responsorius, Quadraginta dies et noctes, tamen iuxta ordinem historie primus cantatur in ea Dominica nocte, cui subditur in sua hebdomada feria quarta caput ieiunii. Et iuxta ordinem historie et iuxta sacramentum quod cuditur de ratiocinatione quadragesimi numeri, congruum locum habent responsorii de Ne, in Quinquagesima ante Abraham; responsorios de Abraham, ut priores ordinaui, iuxta ordinem historie, et in nouissimo  posui duo de Euangeliis que in eadem hebdomada leguntur.



CAPUT XXXIu. De antiphonis in matutinis in Quinquagesima.

In isto ordine dicit antiphona: Secundum multitudinem miserationum tuarum dele iniquitatem meam. In ista oratur uenia pro his que operati sumus contra legem Domini. In priore Dominica deprecati sumus pro his, quia ea que debuimus facere, non fecimus; in ista deprecamur pro his, quia fecimus que non debueramus facere. Post has duas antiphonas datur gratiarum actio in antiphona de psalmo secundo, ac si se credat mens adeptam esse quod deprecata est. Unde dicit Cassiodorus in tractatu memorato: Deus meus es tu, et confitebor tibi: Deus  meus es tu, et exaltabo te. In primo enim commate dicit: Confitebor tibi, quod ad gratiarum pertinet actionem; in secundo, Exaltabo te, quia predicationibus beatorum per cunctas gentes exaltatur Dominus Christus qui reddit bonum pro malo.



CAPUT XXXu. De Quadragesima.

Metenses solent canere inuitatorium in media Quadragesima, Non sit uobis uanum mane surgere ante lucem, quia promisit Dominus coronam uigilantibus. Hec enim antiphona continet quamdam exhortationem congruam ad presens tempus. Idcirco uisum est mihi, ut in cap. quadragesimalis temporis preponam illam. Responsorii de Quadragesima sunt claues tituli de conuersatione et statu totius Quadragesime.  In his enim diebus oportet corrigere mores nostros, ieiunare, plorare, orare, patientes esse, uigilare, penitere, eleemosynam dare pre ceteris temporibus anni. In isto catalogo spurcitia hominum abstergitur, et lauatur homo ab omnibus inquinamentis. Responsorios de ieiunio sic mihi uisum fuit scribendos, ut primus statueretur, Emendemus in melius que ignorantes peccauimus. Ordo est, si quis uoluerit conuersionis iter arripere, ut primo dimittat uitia. Quid postea agendum sit, secundus responsorius monstrat, In ieiunio et fletu. Quid per hanc castigationem consequantur pia mens, tertius responsorius monstrat, Paradisi portas aperiet nobis ieiunii tempus. Prepositis enim responsoriis qui  de ieiunio predicant, sequitur alter modus ablutionis, id est, per cor penitens, nec non et tertius, id est, eleemosynarum. Propterea de ieiunio preponuntur, quia precipue quadragesimale tempus ieiunio consecratum est. Responsorium, [Pater, peccaui in celum,] abstuli de isto loco, et posui illum in ea hebdomada quando id euangelium legitur unde assumptus est. More nostro subdidi, post hos responsorios, responsorios ad tertiam et sextam et nonam, quos scripsi duobus ordinibus. Nostra regio solita est ad tertiam canere per duas hebdomadas, Participem me fac, Deus, et ceteros qui inscribuntur in Metensi Antiphonario. De memorato responsorio facta est mentio in uita S. Ambrosii. Ipse de se narrat quid sensus memorati uersus apud se recoleretur  in sua oratione, id est, ut participem eum faceret Deus in quadragesimali tempore omnium timentium se, quando ei reuelatum fuit de sanctis martyribus Geruasio et Protasio. Etenim inueni alteros responsorios breuiores in Romano Antiphonario. Scripsi utrumque ordinem in nostro Antiphonario. Aliquoties enim istos cantamus, aliquoties illos. Quadragesima denominatur a quatuor. Hec denominatio in quarto loco stat a suo authentico, id est, a Septuagesima, et habet suam perfectionem in Cena Domini, quando lauantur pedes fratrum et pauimenta ecclesiarum. uere qui quadraginta dies studuerit sub disciplina constringi, que ostensa est in responsoriis de Quadragesima, non est dubium quin in cena Domini possit notari cultui munditie.



CAPUT XXXuI. De antiphonis matutinalibus in Quadragesima.


Prima antiphona in matutinis dicit, Cor mundum crea in me, Deus, spiritum rectum innoua in uisceribus meis. Nam et presentes antiphone, sicut et cetera officia que pertinent ad istum diem, instruunt qualem intentionem abstinentes debeant exhibere suam coram Deo in tempore emendationis sue. Antiphona, Cor mundum crea in me, Deus, postulat rectam cogitationem in abstinente. Quod enim est, Cor mundum crea in me, Deus, idipsum repetitur, Spiritum rectum innoua in uisceribus meis. Spiritus rectus ad cor mundum pertinet: Crea et innoua unum postulant. Antiphona, O Domine, saluum me  fac, O Domine, bene prosperare postulat, per interiectionem O, id est, per magnum desiderium, ut Dominus abstinentem saluum faciat a peccatis, et quod asperum uidetur et naufragosum in diebus abstinentie, Dominus faciat illud tranquillum et portabile atque serenum. Quod est alio modo dicere, Hanc prosperitatem tribuat Dominus abstinentibus, ut in abstinentia quam inchoauerunt in isto tempore, perseuerent usque in finem. Tertia antiphona, Sic benedicam te in uita mea, rogat ut sic se firmato in his que superius dixi, dein insistat bonis operibus: hoc est enim benedicere Dominum, uigilanter insistere in bonis operibus. Et deinceps, Leuabo manus meas, in oratione in modum crucis. Ne uentus elationis  destituat tale edificium, postulatur in quarta antiphona spiritus humilitatis et anima contrita, et in his oblationibus et holocaustis suscipi militem a Domino. Antiphona quinta, Laudate Dominum, celi celorum, tenet ordinem psalmi. Excipitur sol et luna, que reseruantur ad historiam Ioseph.



CAPUT XXXuII. De responsoriis qui canuntur de Isaac et Iacob.

Responsorii de Isaac et Iacob, iuxta ordinem historie, stant post Abraham patrem illorum. Nam et hos iuxta ordinem historie statui. In nouissimo loco presentium responsoriorum stat responsorius, Pater, peccaui in celum, propter euangelium quod legitur in Sabbato presentis hebdomade, unde assumptus  est. Rato ordine stat iste responsorius post responsorios de Iacob, qui memorat exsulem reuersum de exsilio, utique Iacob reuersus est de exsilio ad patriam. Potuit institutor officiorum denominationem tricesimam ponere in isto ordine iuxta quantitatem numerorum; sed quia denominatio Septuagesime et Sexagesime et Quinquagesime prefationes sunt Quadragesime, que denominatio currit per totum tempus ieiunii usque in pascha Domini, ab illa, id est, Quadragesima, cessant sequentes denominationes.



CAPUT XXXuIII. De antiphonis in matutinis.

Prima antiphona dicit [Domine, labia mea aperies, et os meum annuntiabit laudem tuam]. In ista  hebdomada memoratur consolatio illa, quam populus Dei audiuit per os Aggei et Zacarie prophetarum post tribulationem quam passi sunt sub Assuero rege. Renouatio mentis illius populi ad gaudia edificandi templi memoratur per presentes antiphonas. Post intermissum opus, et iterum inceptum, dicitur antiphona [Domine, labia mea aperies]. Iste mos adhuc seruatur in Ecclesia. Post intermissum colloquium, colloquium tempore noctis presentem uersum repetit iterum. Sequitur antiphona, Dextera Domini fecit uirtutem, Dextera Domini fecit hanc uirtutem, ut inciperetur reedificari domus Domini, et ad hoc factus est Dominus adiutor. Ereptus populus de camino quem preparauit ei Assuerus,  alius scilicet Nabuchodonozor, merito antiphonam cantat Deo [Trium puerorum cantemus hymnum]. Multi aduersarii uoluerunt turbare populum Dei, ne edificaret domum Dei; sed quia a Domino erat hoc statutum, non ualebant destruere opus illud: hoc memorat Antiphona [Statuit ea in eternum, et in seculum seculi].



CAPUT XXXIX. De responsoriis Ioseph.

Fratres Ioseph adorauerunt Ioseph, quoniam uenturum erat ut Ecclesia adoraret Christum. Idcirco suis responsoriis preponatur antiphona inuitatoria [Adoremus Deum]. Responsorios uero de eodem Ioseph, ordinaui iuxta contextum historie.



CAPUT XL.  De antiphonis in matutinis.

Prima antiphona est, Benigne fac, uel, ut quidam dicunt, Fac benigne, quod non continetur in translatione propria unde Antiphonarius assumptus est, sed Benigne fac in bona uoluntate tua. In ista hebdomada recolitur consummatio murorum Hierusalem que facta est sub Nehemia. Pro qua consummatione preuenit precatio in presenti antiphona, dicente, Benigne fac in bona uoluntate tua, Domine, ut edificentur muri Hierusalem. Impedimentum aduersariorum Nehemie, qui uolebant infatuare opus illud, explanatur in libro Esdre: Sed Dominus resistebat illis, hortante Nehemia sic: Nolite timere a facie eorum, Domini magni et terribilis mementote.  uice istius sententie cantatur antiphona, Dominus mihi adiutor est, non timebo quid faciat mihi homo. In ista nocte mutantur de suo ordine due antiphone, id est, ista que, iuxta ordinem uersus, caput psalmi post antiphonam, Bonum est sperare in Domino, deberet stare; et, sol et luna, que descendendo a capite psalmi, deberet stare ante antiphonam, Statuit ea in eternum: uerso ordine, ista stat in priore loco, et illa in posteriore. Ista consolatur fratres in magna tribulatione, quam patiebantur ab insurgentibus in se, quibus conuenit Dei solius recordari, et non timere hominem. Idcirco iuxta uersum, De tribulatione inuocaui Dominum, stat antiphona maxime consolationis, Dominus mihi adiutor est: spes enim tepidis solet arridere. Qui cogitant se defendere contra  imminentem hostem, necesse habent dicere antiphonam: Deus misereatur et benedicat nobis. Legitur in inferioribus partibus historie memorate. Factum est autem cum audissent omnes inimici nostri, ut timerent uniuerse gentes que erant in circuitu nostro, et considerent inter semetipsos. Hec sententia potest non inconuenienter aptari antiphone, [uim uirtutis sue oblitus est ignis, ut pueri tui liberarentur illesi.] Furor ignis, qui erat contra Nehemiam et pueros suos in uniuersis gentibus que erant in circuitu Hierusalem, sopitus est, cum consummatus fuit murus Hierusalem. Potest hec antiphona [uim uirtutis sue oblitus est ignis,] specialiter accipi de castitate Ioseph inuiolabili: quando domina sua exarsit libidine in eum, uis ignis libidinosi exstincta est in Ioseph  ut ipse puer innocens permaneret. Antiphone de psalmo, Laudate Dominum de celis, ceperunt currere per ordinem; sed iste ordo mutatur in uersu, Laudate eum, sol et luna. Nempe hoc factum est propter hanc conuenientiam quam habent inter se responsorii de Ioseph, et ista antiphona que facit aliquam mentionem de somnio Iosephi, in quo uidit solem et lunam se adorare, que est prophetia de Christo. Reseruata ea de suo ordine usque ad hanc noctem, propter dictam causam, ordo postulabat post laudem angelorum, sequi laudem celi celorum et omnium aquarum: iuxta ordinem sequitur tunc antiphona, [Statuit ea,] que iuxta congruentiam sue interpretationis stat in conuenienti loco.



CAPUT XLI. De media Quadragesima.


Responsorii de Moyse uadunt per contextum historie usque ad responsorios de Iosue. Inter responsorios de Iosue, inueni unum de Michea propheta, id est, Popule meus, quid feci tibi, quem prenotaui ex auctore proprio de quo assumptus est. Qui idcirco conueniens est presenti loco, quoniam superiorem historiam depingit.



CAPUT XLII. De antiphonis matutinalibus.

Antiphone presentes temporibus Moysis et Iosue coaptantur, et temporibus Nehemie. In nocte quando iste antiphone cantantur, cantantur responsorii de Moyse et Iosue. Moyses docuit sacrificium offerre  Deo. De sacrificio nempe dicit prima antiphona. Tunc acceptabis sacrificium iustitie. Tempora patrum antiquorum replicantur in historia Nehemie. Inter cetera sic in ea scribitur de tempore Iosue: Dedisti eis regna et populos, et partitus es eis sortes, ut possiderent terram Sion, et cetera. Ubi sors in tercedit, humanum consilium abscedit; ubi humanum consilium aut refugium abest, ibi est spes sola in Domino, de qua antiphona dicit: Bonum est sperare in Domino. Et infra: Et uenerunt filii, et possederunt terram, et humiliasti coram eis habitatores terre. Huius sententie proximus est sensus nouissimi psalmi, Deus misereatur nostri. Unde antiphona est, Benedicat nos Deus Deus noster, et benedicat nobis. In benedictione enim possederunt filii terram. Tunc  metuebant Dominum omnes habitatores terre, quos Deus humiliauit ante filios Isrel. Et infra, unde supra: In tempore tribulationis sue clamauerunt ad te, et tu de celo exaudisti, et secundum miserationes tuas multas dedisti eis saluatores, qui saluauerunt eos de manu hostium suorum. uerbis huius sententie arrident uerba antiphone dicentis: Potens es, Domine, eripere nos, et de manu mortis liberare. In subsequentibus historie memorate sequitur catalogus regum Iudeorum qui peccauerunt in Dominum. Pro quo, uersa uice, cantatur antiphona in isto ordine: Reges terre et omnes populi, laudate Deum. Temporibus Nehemie conueniunt memorate antiphone; sic scriptum est in inferioribus partibus historie: Statuemus super nos precepta, ut demus tertiam partem  sicli per annum ad opus domus Dei nostri, ad panes propositionis, et ad sacrificium sempiternum in sabbatis, et Kalendis, in solemnitatibus et in sanctificatis, et pro peccato, ut exoretur pro Isrel. Huic sententie congruit antiphona, [Tunc acceptabis sacrificium iustitie.] Sequitur: Reliqua uero plebs misit sortem, ut tollerent unam partem de decem, qui habitaturi sunt in Hierusalem. Notum est his qui historiam Esdre legunt, plebem istam, que nunc sortem mittit pro his qui habitaturi sunt Hierusalem, et Nehemiam confisos esse in sola spe celesti et in uia et in patria: ideo ex eorum persona non immerito cantatur antiphona: Bonum est sperare in Domino. Et sequitur infra: Benedixit autem populus omnibus uiris qui se sponte obtulerant, ut habitarent in Hierusalem. Pro istis uerbis stat antiphona [Benedicat nos Deus Deus noster.] Sequitur in fine libri, [De filiis Ioiade filii Eliasib, gener erat Sanabalath Oronites, quem fugaui a me. Recordare, Domine Deus meus, aduersus eos qui polluunt sacerdotium, et cetera. Mente canebat Nehemias antiphonam, [Potens es, Domine, eripe nos,] qui effugauit generum ducis. Non timuit mortem ab homine sibi inferri, qui contra potentiam seculorum certabat, ne pollueretur sacerdotium. Post hoc sequitur in historia constituisse eumdem Nehemiam ordinem totum ministrorum Dei. Huius, id est Nehemie intentionis uice, potest antiphona decantari, [Reges terre et omnes populi, laudate Deum, quia exaltatum est nomen eius  solius.] Repetam quod in superioribus partibus omisi de ratione antiphonarum que sunt de benedictione. Ab illa Dominica die, quando iam ab Alleluia se continet os Ecclesie, id est, a Sexagesima usque ad responsorios de Ioseph, tres antiphone sunt de memorata benedictione, uidelicet, [Benedictus es in firmamento celi] et, [Hymnum dicite, et superexaltate] et, [Trium puerorum cantemus hymnum.] He tres antiphone memorant tres pueros, laudantes sanctam Trinitatem in camino. Antiphona, [In spiritu humilitatis,] que cantatur in Quadragesima, est quedam predicatio ad totam ecclesiam pro toto tempore quadragesime afflictionis. Antiphona uero in Septuagesima, [Benedicat terra Dominum, et omnia nascentia in ea hymnum dicant ei,] humiliter coniungit humanam  laudem cum laude angelorum. Alleluia cantus est angelorum in celo. Monstratur hoc in Apocalypsi Ioannis apostoli. Benedictio, unde antiphona assumpta est, [Benedicat terra Dominum,] laus est hominum in tribulatione positorum, ad significandum societatem sanctorum angelorum esse cum his qui pro Deo patiuntur. Cum tribus pueris in camino ignis uisus est uir similis Filio Dei, et pro hac significatione in Septuagesima cum continuo Alleluia miscetur antiphona. Benedicat terra Dominum, et omnia nascentia in ea hymnum ei dicant.]



CAPUT XLIII. De passione Domini.

De numero noctium que ad celebrandam passionem Domini pertinent, et de omissione Glorie, dictum  est in libello suprascripto officiali. In duabus hebdomadibus ante Pascha Domini undecunque potuit colligere compositor Antiphonarii sermones conuenientes passioni Domini, super eos fecit sonum cantus habilem ad id tempus, id est, lugubrem, iuxta numerum necessariorum responsoriorum et antiphonarum. Antiphonas de unguento Marie mutaui de prima feria Metensis Antiphonarii in septimam feriam. Illa enim die celebrata est eadem unctio, id est, pridie ante Palmas. In die Palmarum inueni antiphonam, [Cum angelis et pueris in benedictione,] et in aliquibus, [uidens Dominus;] ad laudes, [Confundantur.] uisum est mihi, [Confundantur] congruere Chaldeis et Iudeis, qui succenderunt ignem ire;  [Cum angelis et pueris,] his qui laudant Dominum de celis. In Cena Domini congregaui illos responsorios in quibus Dominus predixit discipulis suis de sua traditione et quid egerit orando, et quid Iudas e contra insidiando et tradendo. Eos quos reperi de Euangelio excerptos iuxta ordinem Euangeliorum posui; ceteros conatus sum iuxta consequentiam rerum gestarum ponere. In nocte Parasceues mutaui de Cena Domini responsorium de Isaia propheta, [Ecce uidimus eum,] qui proprie pertinet ad tempus crucis. Illum sequitur de Ieremia propheta, [Animam meam dilectam tradidi in manus iniquorum.] Hos duos de prophetis premisi. In contextu sequentium responsoriorum inscribitur responsorius de Isaia propheta, [Expandi manus meas.] quem non cantauimus  in istis noctibus, sed in festiuitate sancti Andree. Idcirco posui illum in isto ordine, quia inuentus est in Romano Antiphonario. Ceteri compositi sunt a magistris sancte Romane Ecclesie, in quibus compunctio traditionis eius frequentatur, et dolor crucifixionis eius stimulat corda fidelium. In nouissimis duobus de Euangelio celebrantur ea que in nouissimo peracta sunt circa passionem eius, usque ad celebrationem sepulture in die Parasceues. In sabbato sancto recolitur sepultura eius in aliquibus responsoriis, in aliquibus uero planctus et fletus dolentium de nece iniusta.



CAPUT XLIu. De exstinctione luminum circa sepulturam Domini.

Mos Ecclesie nostre obtinet per tres noctes, id  est, per feriam quintam, que uocatur cena Domini, et per sextam, que uocatur Parasceue, et per septimam, que uocatur sabbatum sanctum, ut exstinguantur luminaria ecclesie in nocte. De more sancte matris Romane nostre Ecclesie interrogaui archidiaconum Theodorum memorate Ecclesie, scilicet Romane, qui respondit: Soleo esse cum apostolico in Lateranis, quando officium celebratur de Cena Domini. Nihil enim ibi in eadem nocte obseruatur de exstinctione luminum. In feria sexta nullum lumen habetur lampadum siue cereorum in ecclesia in Hierusalem, quandiu dominus Apostolicus ibi orationes solemnes facit, aut quandiu crux salutatur; sed tamen in ipsa die nouus ignis accenditur, de quo reseruatur usque ad nocturnale officium. Utrique  mores per rationabile iter gradiuntur. Noster mos qui exstinguit lumina cereorum aut lampadum per tres noctes, docet nos apostropham facere de letitia in tristitiam, de gaudio in mestitiam. Cognitum est omnibus significari Ecclesie letitiam per lumen cereorum et lampadum. Simili modo cantus magis pertinet ad delectationem et letitiam mentium, quam ad luctum et mestitiam. Per tres enim noctes exstinguuntur lumina, que continent in se cum suis diebus septuaginta duas horas. Per presentem exstinctionem designatur exstinctio letitie que recolitur facta esse in cordibus discipulorum Christi, quandiu Christus iacuit in sepulcro. Siue illa exstinctio letitie, que facta est in cordibus apostolorum  post traditionem Domini usque dum intrauit ad eos ianuis clausis, et ostendit eis manus et pedes, atque manducauit coram eis. Et bene in eo loco exstinguuntur, ubi cantus renouatur, ut innotescat in unoquoque articulo alicuius improuise letitie adfuisse semper obicem tristitie. De hac re et numero cereorum habemus scriptum in libello officiali. Ut enim in sexta feria iuxta Romanum morem reaccenditur lumen nouum, hanc habet rationem: in eadem die sol obscuratus est a sexta hora usque ad horam nonam; instar eius obscurationis exstinguuntur lumina consueta in ecclesia, et iterum renouantur, quoniam circa horam nonam reuersum est lumen solis ad orbem illuminandum. Per tres enim horas non dedit lumen suum, ut predicaret orbi tribus  diebus et tribus noctibus Creatorem suum operatorem obscuraturum se in sepulcro. Et propter necessitatem communem reaccenditur in sancta Romana Ecclesia eodem die, ut ex illo cibi coquantur et reseruetur ad usum noctis necessarium. In eadem uero nocte, id est, Dominica, que pertinet ad resurrectionem Christi, causa significandi mysterii omnia lumina renouantur. Propter sacramentum Dominice sepulture et resurrectionis in Dominica nocte, liquet ratum esse ordinem, ut cum uentum fuerit ad officium quod pertinet ad resurrectionem Christi, nouus ignis et permansurus exsurgat, qui illuminet totam ecclesiam. Hoc est quod dico reseruetur ignis de sexta feria, ut luminetur cereus qui ponitur in uice columne ignis ad benedicendum, qui ab initio benedictionis  illuminatus est. Et cum benedictus est, ab eo illuminetur secundus cereus. Cetera illuminaria exstincta permaneant usque ad nouissimam litaniam, que pertinet ad officium misse de resurrectione Domini. Tunc accendantur luminaria ecclesie et neophytorum, ut significetur resurrectione Christi de terra illuminandum orbem terrarum.



CAPUT XLu. De resurrectione Domini.

De numero psalmorum per paschales noctes scripsimus quod potuimus in memorato libello qui uocatur officialis. In nostro Antiphonario reperitur ordo, qui in Romano Antiphonario est, antiphonarum et responsoriorum de paschalibus diebus. In eo ordine non inueniuntur antiphone quas solemus canere  in nocte resurrectionis Domini super nocturnales psalmos, id est, [Ego sum qui sum:] et, [Postulaui patrem meum:] et, [Ego dormiui]. Nescio unde eas collegissent Metenses. Unum scio, quia uerba habent consonantia resurrectionis Christi. Prima antiphona, [Ego sum qui sum] ostendit Christum crucifixum, Deum esse, et Dei uoluntatem non esse cum impiis qui Christum uoluerunt exstinguere, sed cum illis Iudeis qui in lege Dei ueraciter perseuerarunt, sicut Petrus et Paulus fecerunt. Antiphona, [Postulaui Patrem meum], docet gentilem populum additum esse gregi Christi per passionem suam. Tertia uero, [Ego dormiui,] Christi resurrectionem monstrat. Responsorios distinctos reperi in Antiphonario  Metensi per singulas quasque ferias usque ad quintam feriam. uisum mihi fuit rationi congruere ut quia quinque ferie deputatos responsorios habuerunt, sexte et septime non deesset hec proprietas. Iuxta ordinem Euangelii in capite debui responsorium depingere, [Dum transisset sabbatum], sed propter nobilitatem cantus et manifestam explanationem resurrectionis Domini, iuxta tenorem plurimorum Antiphonariorum posui in capite, [Angelus Domini descendit de celo,] quem sequuntur duo iuxta textum Euangelii, id est, [Dum transisset sabbatum,] et, [Angelus Domini locutus est mulieribus.]



CAPUT XLuI. De feria secunda.

Maria Magdalene resurrectionem Domini declarat.  [Introduxit uos Dominus] competentibus Iudeis loquitur. [De ore prudentis,] conuenit superioribus uerbis, scilicet melli et legi Domini.



CAPUT XLuII. De feria tertia.

Surgens iehsu Dominus noster, de resurrectione Domini sonat. [uirtute magna,] constantiam primorum predicatorum decantat. [Si consurrexistis cum Christo,] attrahit ministros ad locum ubi uictor certaminis est.



CAPUT XLuIII. De feria quarta.

In feria quarta est adhuc allocutio ad Iudeos, qui iam inuitantur ad regnum Christi. Christus est leo  de tribu Iuda et radice Dauid, qui uicit et aperuit suis portas celi. Responsorius, [Expurgate uetus fermentum,] continet in se hec uerba [Pascha nostrum immolatus est Christus, itaque epulemur in Domino.] De hac epulatione dicit offertorium quod ea die canitur: Panem angelorum manducauit homo. Responsorius, [Christus resurgens a mortuis,] consummatam uictoriam Christi et primitiue Ecclesie manifestat.



CAPUT XLIX. De feria quinta.

[Tulerunt Dominum meum,] assumptus est de euangelio quod legitur in quinta feria. In responsorio [congratulamini mihi omnes qui diligitis Dominum,] Maria circa monumentum querit Dominum,  et inuenit. In monumento sepultus est Dominus. In responsorio, [Populus acquisitionis,] monstratur in hac feria mentionem eius populi fieri qui de preputio acquisitus est Christi sanguine.



CAPUT L. De feria sexta.

Responsorius [Surrexit pastor bonus,] ostendit eum resurrexisse qui in sexta die animam posuit pro ouibus suis. In sexta die memoratur baptismus gentium. In responsorio, [Dignus es, Domine,] predicatores precipui laudes dignas dant Christo. Etenim cuius sanguis effusus est pro nostra redemptione, dignus est reuelare arcana Scripture, que de eadem redemptione prelibata sunt. Responsorius,  [Data est mihi,] de proprio euangelio excerptus est.



CAPUT LI. De sabbato.

[Ostendit mihi angelus fontem aque uiue.] Sic loquitur, quasi hi loquantur ad Ecclesiam, qui in Christo baptizati sunt, et sunt agni nouelli, et hodie reuertuntur ad fontes ut exuant se albis. Quibus subditur responsorius, [Omnes qui in Christo baptizati estis. Christum induistis.]



CAPUT LII. De glorioso officio quod fit circa uespertinales terminos in paschali hebdomada in Romana Ecclesia.

Notum solemniter est canere matrem nostram Romanam Ecclesiam tres psalmos ante hymnum  Euangelii, et post hymnum duos per diuersa altaria diuersorum locorum. Sepissime tamen ad crucem et ad fontes, ut ex scriptis dicimus, que continent per diuersos libellos ordinem Romanum. Simili modo notum est quod in fine psalmorum uersum solemus dicere ante orationem quam solemus facere genua flectendo, siue, uultum declinando in terram. uersu enim commonemur ad aliquam mutationem et renouationem mentis, continentem habitum orationis. De eodem uersu scriptum habemus in libello officiali et in prologo istius. Ea enim hic oportet dicere de illo, quibus intelligatur qua de re consuetudo sancte Romane Ecclesie amittat uersum in paschalibus diebus, et alter cantus constituatur pro eo. Paschalis enim dies, qui per septem  dies quasi unus dies celebratur, apud nos ordine officii sui predicat nobis illud tempus de quo iehsu Christus dixit in Euangelio Ioannis: Iterum autem uidebo uos, et gaudebit cor uestrum, et gaudium uestrum nemo tollet a uobis: et in illo die me non rogabitis quidquam. Orando enim rogamus quod nondum habemus. Quod non erit necessarium quando cor electorum gaudebit, et gaudium eorum nemo tollet ab illis, et non erit necesse ut aliquid rogent. Ut iam gaudeamus in spe ex eo quod exspectamus futurum in re, uersus qui solet animum nostrum reuocare ad aliquam introducendam orationem, aufertur in paschalibus diebus, et cantatur pro eo ad aliquos cursus diurnales responsorius, [Hec dies quam fecit Dominus, exsultemus et letemur in ea.]  Exsultatio et letitia unde responsorius presens dicit, clariores efficiuntur in mente nostra si clariore lingua, id est Hebrea, pronuntiate apud nos fuerint. Ideo in ea statione in qua apostolicus celebrat uespertinale officium, Alleluia canitur cum omni supplemento et excellentia uersuum et sequentiarum. In ceteris officiis diurnalibus pro uersibus canitur responsorius, Hec dies. In uespertinali, post tres psalmos, canitur unum Alleluia ante hymnum sancte Marie; post quartum, unum; post quitum, unum, que pertinent ad crucem et ad fontes. In Romano enim Ordine inuenitur in ipsa die resurrectionis Domini repetitus psalmus, [In exitu Isrel.] Hoc enim fit propter multiplicia altaria illius loci,  ubi illa die statio fit. Inuenitur etiam quarta feria responsorius indutus, [Hec dies quam fecit Dominus] post duo Alleluia, ut demonstretur illum fuisse primo statutum pro uersibus, sed dignitate apostolica Alleluia mutatum est pro eis. Eadem enim re factum est ut multi uersus Alleluia Greca lingua in memorato officio canantur. In sexta feria interponitur responsorius, [Hec dies quam fecit Dominus] inter duo Alleluia, ut opinor, propter loca stationum, que prius designantur per loca uilia et postea nobilia. De quibus scribitur in Romano Ordine: Usque ad diem octauum Pasche, iuxta Romanam consuetudinem, memoratum cursum celebramus. In nocte enim solemus uersus canere. Scimus duo curricula temporum, diei scilicet et noctis, distincta  esse a Domino in Euangelio Ioannis: Si quis ambulauerit in die, non offendit, quia lucem huius mundi uidet; si autem ambulauerit in nocte, offendit, quia lux non est in eo. Presumimus enim in die, id est, in meliore parte huius mundi, in spe letari de futura re; pertimescimus uero in nocte, id est in deteriore parte huius mundi, dicendo uersum: Ne forte offendamus presumendo de spe, que potest in nobis corrumpi ex nostra fragilitate, nisi Dominus custodierit nos. Eosdem psalmos cantamus per singulos uesperos, quia una eademque die celebratur. In nocturnali officio eos recolimus quos solemus in singulis quibusque Dominicis noctibus celebrare.



CAPUT LIII.  De responsoriis qui pretitulantur de auctoritate ex persona Synagoge credentis.

Responsorii qui pretitulantur de auctoritate, memorant introitum apostolorum ad Ecclesiam, que ex Iudeis collecta est ad fidem Noui Testamenti. Propterea iidem pretitulantur de auctoritate, quoniam apostoli, quorum habitus presentibus responsoriis decantatur, uice Christi auctores exstiterunt Iudaice Ecclesie et gentilis. Primus responsorius, Ego sicut uitis fructificaui, blande colligit partem Iudaice plebis ad unitatem fidei. Sapientia enim illa loquitur in presenti responsorio, de qua dicit Dominus apostolis: Ego enim dabo uobis os et sapientiam. Ipsa Sapientia blande et suauiter alloquitur populum Iudaicum per ora apostolorum, dicens:  Transite ad me, omnes qui concupiscitis me, hoc est, qui concupiscitis sapientiam, et a generationibus meis adimplemini, id est, a mysteriis, que reuelantur per nos apostolos in tempore hoc. In multis Antiphonariis inuenitur responsorius in secundo loco, [Speciosa facta es et suauis, altitudo tua similis palme indeficienti]; quem nos ponimus in tertio loco propter responsorii conuenientiam, [Delectatio bona] cum primo. Iste responsorius secundus per laudem sapientie hortatur auditores transire ad doctores sapientie. Sapientia est delectatio bona; in operibus manuum illius diuitie multe. Responsorius tertius [Speciosa facta es,] quodammodo potest concinere formidanti animo  auditorum, qui non fidant se posse ascendere ad altitudinem palme, neque uiriditati eius indeficienti comparari. Cuius altitudini et pulchritudini altitudo sapientie apostolorum assimilata est. Ex eorum cetu fuit aliquando Petrus, qui dixit Domino: Exi a me quia homo peccator sum. Tali querimonie subuenit quartus responsorius, dicens: ueniens a Libano quam pulchra facta es, et odor uestimentorum tuorum super omnia aromata; ac si dicatur rudi auditori: Noli timere: cum ueneris a Libano baptismi, pulchra eris, et odor uestimentorum tuorum erit super omnia aromata ueteris Testamenti. Post hos sequitur quintus responsorius de Apocalypsi, [Audiui uocem in celo tanquam uocem tonitrui magni, Regnabit Deus noster, et cetera.] In isto responsorio  sponsorio est locutio ad baptizatos, et memoratur uictoria Christi, qui dixit: Confidite, ego uici mundum. Sequitur sextus: [Audiui uocem in celo angelorum multorum, dicentium: Timete Dominum, et date claritatem illi.] Ac si dicatur: Illum timete, et illi date claritatem, cuius uictoria uobis intonuit in superiore responsorio, quia ipse Christus, qui uos eripuit de regno diaboli, et fecit esse suum regnum, ipse est qui fecit celum et terram, mare et fontes aquarum. In primis responsoriis narratur adunatio ad unam fidem auditorum et prepositorum; in sequentibus responsoriis monstratur Ecclesie, que nunc collecta est, mysterium sponsi et sponse de quibus ipsa procreata est. Ipsa sponsa est Hierusalem, et idcirco frequenter presens sponsa  memoratur per Hierusalem, ut per hoc mens uertatur cantorum in istis responsoriis ad primitiuam Ecclesiam, que primo cepit crescere in Hierusalem. Septimus responsorius, [Locutus est ad me unus ex septem angelis,] profert personam alicuius eximii auditoris, dicentis ad ciues suos: Locutus est ad me unus ex septem, id est ex perfectis predicatoribus; ueni, ostendam tibi nouam nuptam sponsam agni. Quod est aperte dicere, Mysterium illud ostendam tibi, quod est in Christo et in Ecclesia. Narratur in octauo responsorio, quid uidisset aspiciens. [uide Hierusalem descendentem de celo, ornatam auro mundo, et cetera.] Ideo uidi Hierusalem descendentem de celo quia sic mihi dixit unus ex angelis: Omne datum optimum et omne  donum perfectum, desursum est, descendens a Patre luminum. In ceteris responsoriis narratur pulchritudo structure Hierusalem, que omnia oportet intelligi mystice de spiritualibus edificiis et celesti Hierusalem. In nouo describitur porta eius; in decimo, platee eius; in undecimo aperitur quod ipsa Hierusalem sit ciuitas magna celestis, que tamen adhuc in seculo retinetur pro tabernaculo Dei. In duodecimo eliquatur quod populus Isrel credens in Deum Deo laudes decantet in eadem ciuitate in qua prius Dauid regnauit et cum suis cantoribus Deo laudes canebat. In tertio decimo, more Moysis, qui per uerba responsorii, [Docete filios uestros,] admonuit populum antequam moreretur, memoriter  teneret legem Domini; admonetur populus Christianus ex circumcisione, ut doceat posteritatem suam legem Christianam memoriter tenere. Iuxta tenorem officiorum que continent in se personam primitiue Ecclesie, oportet presentes responsorios per tres hebdomadas decantari.



CAPUT LIu. De responsoriis psalmorum cum Alleluia ex persona filie.

Presentes responsorii, qui pretitulantur de psalmis, conantur monstrare intentionem eorum qui olim habitauerunt in Babylone, id est, in confusione istius mundi, et postea desiderium habuerunt inde reuocari per predicationem, et orationem, et doctrinam eorum predicatorum qui de Hierusalem  descenderunt uisere eos. Idcirco primus responsorius est de psalmo, [Super flumina Babylonis, illic sedimus et fleuimus dum recordaremur Sion,] ipse responsorius non minus, [Si oblitus fuero tui, Hierusalem, obliuiscatur me dextera mea;] iste responsorius feruens studium gentilitatis monstrat post conuersionem eius, adeo ut mala sibi optet, si deinceps oblitus fuerit matris sue Hierusalem. Secundus responsorius, [In toto corde meo exquisiui te,] iuxta sensum uerborum suorum preponi potuisset, quia exponit cuiusdam cor gentilis, tale quale fuit Cornelii. Sed, ut predixi, ad manifestandam totam seriem presentium responsoriorum, de memorato psalmo primus responsorius sumptus est, in quo plurimum queritur propter repagula  Babylonie captiuitatis. In tertio responsorio, id est, [Deduc me in semita mandatorum tuorum,] postulatur uia exeundi de Babylone, et intrandi Hierusalem. Ipse qui fuit Babylon profitetur errorem suum in quinto responsorio, [uiderunt te aque, Deus, uiderunt te aque, et timuerunt]. Ac si dicat, Quandiu merito bruto animali comparatus fui, non potui te uidere: nunc rationabili sensu deditus ego et populus meus uidemus te Deum esse, et timemus. Quomodo hoc sit factum in sequentibus eliquatur, uocem dederunt nubes: Hanc uocem audiuit populus iste primo in Effrata, ut responsorius sextus dicit quoniam ibi natus est Christus: Ipsa inuenta est in campis gentium. Qui descenderunt de Hierusalem, adorauerunt Deum cum populo, qui de  Babylone reuocatus est, in sua Ecclesia. In ipsa Ecclesia perseuerant pedes Domini, id est, uisiones euangelice. Postquam pedes Domini steterunt in gentili populo, ceperunt habitatores Babylonie ciuitatis irridere eum, et conari euellere eum de statione sua, dicuntque ei in septimo responsorio, [Hymnum cantate nobis.] Superbus Babylonius et arrogans uult sibi lusus et delicias de Dei canticis exhiberi. Quibus respondendum est: Quomodo cantabimus canticum Domini in terra aliena? Miror cur subiunctum sit Alleluia praue irrisioni, id est, [Hymnum cantate nobis, Alleluia,] pro quo mutaui, [Alleluia, ait Babylon.] Ob defensionem contra istos Babylonios cantatur responsorius octauus,  [Iudica iudicium meum,] et iterum nonus, [Fac cum seruo tuo.] Post hanc persecutionem sequitur liberatio Domini. Pro qua liberatione dicit responsorius decimus: [Dicant nunc qui redempti sunt a Domino.] Quid habeant dicere undecimus responsorius manifestat: [Bonum est confiteri Domino, et psallere.] Quare? quia ex omnibus tribulationibus nostris liberauit nos Dominus. Sequitur duodecimus responsorius, [Deus, canticum nouum cantabo tibi.] De quo Cassiodorus in tractatu Psalmi Benedictus Dominus Deus meus, ita: uenit, inquit, ad ordinem secundum in quo se post liberationem spiritualium nequitiarum et immanium populorum per nouum canticum Propheta gratias agere Deo pollicetur. Et infra: Nouum enim merito dicitur, quia  dum non sit a Iudeis receptus, quibus promissus fuerat ut ueniret, transiuit ad gentes. Sequitur: In psalterio decem chordarum psallam tibi. Et infra: Psalterium decem chordarum est decalogus, qui datus est tribubus Hebreorum. Et ut ambo Testamenta unum habere manifestaret auctorem, in utrisque se Christo Domino psallere compromisit. Presens Ecclesia non est contenta, ut ipsa sola cantet Deo; mauult diuulgare nomen eius toto orbe per responsorium tertium decimum, [Narrabo nomen tuum fratribus meis.] Quid dicat fratribus suis quartus decimus responsorius monstrat, dicens: [In ecclesiis benedicite Dominum.] In isto responsorio separat fideles a conuenticulis hereticorum et prauorum, ac rogat Deum laudare in ecclesiis, in quibus  una fides est et doctrina apostolorum. Et iterum decimus quintus, [Cantate Deo, psalmum dicite ei,] hortatur populos ut in his que audierant fideli mente presumentes, laudes Deo hymnica exsultatione concelebrent: idcirco assumuntur presentes responsorii de psalterio quod est decem chordarum, in quibus dilectio Dei propter tria, et dilectio proximi propter septem designatur, ut ex responsoriis psalterii proles se insinuet diligere sponsum matris sue, et matrem suam, et loqui se ac respondere ciuitati Hierusalem, que in celo habitat. Tria enim officia diurnalia, id est, [Cantate Domino,] et, [uocem iucunditatis,] et, [Exaudi, Domine, uocem meam,] recolunt eadem tempora que memorantur per presentes responsorios. Idcirco nil delinquit qui presentes  responsorios cantauerit per tres hebdomadas, id est, ab officio [Cantate Domino,] usque ad Pentecosten, salua et celebrata festiuitate Ascensionis Christi. Neque reprehendo consuetudinem Ecclesie nostre que ob amorem exaltationis Christi in celis, et desiderium illius regni quo iam ipse precessit, cantat responsorios de Ascensione per decem dies. Habeant finem responsorii de psalmis in quocunque tempore, cantor rationabiliter iudicauerit: initium ratum non possunt habere ante Dominicam, in qua cantatur Introitus, [Cantate Domino canticum nouum.]



CAPUT Lu. De festiuitatibus sanctorum.


Officia sanctorum, que celebrantur infra dies Pentecostes, in nostro Antiphonario inserui inter responsorios de auctoritate, et responsorios de Psalmis, de quibus nunc scripsi. Etenim aliqua tempora illa, in quibus celebrantur festiuitates sanctorum, de quibus supra memoraui, solent occurrere, priusquam cantentur responsorii de psalmis.



CAPUT LuI. De uigiliis in Ascensione Domini.

Responsorios de Ascensione Domini, notaui iuxta hanc consequentiam, quam tenet, ut nobis uidetur, ordo rerum gestarum de eadem Ascensione. Notaui  in principio illos qui continent quamdam prelocutionem Christi ad discipulos de sua Ascensione, qui continentur ordine subscripto. Primus est, [Tempus est ut reuertar ad eum qui me misit:] secundus, [Non turbetur cor uestrum:] tertius, [Non relinquam uos orphanos.] Per istos tres consolantur corda discipulorum, ne conturbentur de eius Ascensione, cum eius aduentus procul dubio iterum promittatur, post decem dies. In quarto responsorio, id est, Exaltare, Domine, in uirtute tua, est allocutio discipulorum, ad Christum illo genere locutionis, quo mater Ecclesia prelocuta est in Canticis canticorum, Fuge, dilecte mi, assimilare capree hinnuloque ceruorum super montes aromatum: ac si dicat: Quoniam docente te credimus, quia existi a Patre et  uenisti in mundum, ubi pro nobis multa flagella passus es a perfidis, qui sunt mundi amatores et non fuisti honoratus in mundo ut decuit, nunc presertim cum audiuimus abs te nobis necesse esse, ut eas et mittas nobis paracletum tuum, cum te deceat hymnus in Sion relinque mundum, et uade ad Patrem. Tu exaltaberis in uirtute, paracletus tuus ueniet, et docebit nos de tua clarificatione, quam habes apud Patrem tuum: interim cantabimus et psallemus Alleluia. Post hanc concordiam magistri et discipulorum, Magister discipulos commendat Patri in responsorio quinto, Pater, inquiens, cum essem cum eis, ego seruabam eos quos dedisti mihi. In quatuor sequentibus narratur ipsa Ascensio Domini ad celos. In responsorio, [Post passionem  suam,] loquitur persona cantorum ad concionem, narrans ei ordinem Christi ascensionis. In Romano Antiphonario reperi responsorium scriptum, uiri Galilei, quem nos non piguit notare in nostro Antiphonario. Si quis uoluerit eum cantare inter nocturnales responsorios, habet eum presto. In nouissimo ordine positus est, [Omnis pulchritudo Domini, exaltata est super sidera.] Christi corpus iam in re exaltatum est super sidera: membra uidelicet eius ibi sunt in spe, ubi caput est in re. Et ideo non frustra ponitur responsorius, [Omnis pulchritudo Domini] in nouissimo loco, in quo narratur perfecta et summa receptio pulchritudinis Domini super sidera. Antiphone super psalmos matutinales, tenorem  historie, qui scriptus est in Euangelistis et in Actibus apostolorum, seruant.



CAPUT LuII. Officium nocturnale de festiuitate Pentecostes.

Primo notandum est, antiphonas tres, id est, [Factus est repente de celo sonus] et, [Confirma hoc Deus], et, [Emitte spiritum tuum,] quas nostra regio canit Romanos non canere: ex Metensi Antiphonario scripsimus eas in nostro. De ordine huius officii: id est, nocturnalis in festiuitate Pentecostes, quomodo apud Romanos celebretur, scriptum habeo in prologo huiusce opusculi. Numerum psalmorum et responsoriorum totum adimplet Romana Ecclesia, quem solemus canere per ceteras Dominicales noctes. De numero uero, que nostra regio tenet per  aliqua loca, scriptum habemus in libello officiali.

Propter sacramenta baptismalia, numero trium psalmorum complemus nocturnalia officia per octo dies ultime hebdomadis Pentecostes. Unde quod potui, ut memoraui, scriptum habeo in libello officiali. Restat solummodo hic scribere ordinem responsoriorum, quem noster Antiphonarius tenet. Primus responsorius, [Dum complerentur dies Pentecostes,] monstrat chorum discipulorum simul fuisse in quodam cenaculo, et exspectasse promissionem Christi. Monstrat etiam figurate, qualiter promissio Christi adueniret, instar uidelicet sonitus uehementis spiritus. Secundus, [Spiritus sanctus procedens a throno,] exponit cui rei ministraret sonus spiritus uehementis, id est, Spiritui sancto procedenti a  throno. Hic sonus spiritus uehementis excitat corda, ut intendant operi Spiritus sancti, qui inuisibiliter pectora apostolorum penetrauit. Tertius responsorius, [Factus est repente de celo sonus aduenientis spiritus uehementis, ubi erant sedentes, et repleti sunt omnes Spiritu sancto,] hoc habet amplius in sua doctrina pre ceteris superioribus duobus, ut demonstret apostolos repletos esse Spiritu sancto. Quartus, [Spiritus Domini repleuit orbem terrarum, et hoc quod continet omnia, scientiam habet uocis.] Hoc iste pre ceteris habet amplius, ut demonstret scientiam uocis diuersarum linguarum, datam esse discipulis per aduentum Spiritus sancti. Quintus [Apparuerunt apostolis dispartite lingue tanquam ignis,] monstrat quod in superioribus non audiuimus, hoc est, ut  lingue ignee sederint super apostolos. Sextus responsorius. [Repleti sunt omnes Spiritu sancto, et ceperunt loqui prout Spiritus sanctus dabat eloqui illis.] Hic monstrat quamdam fabricam peractam esse. Fabricam dico, quam fabricauit Spiritus sanctus per suum aduentum in apostolis, id est, ut predicatores existerent sue operationis. Hoc ostendit presens responsorius in uerbis suis: dicens: Et ceperunt loqui prout Spiritus sanctus dabat eloqui illis. Hucusque historia presentis festiuitatis declarata est: Ceteri responsorii qui supersunt, id est, [Ultimo festiuitatis die] Et, [Iam non dico uos seruos,] de dictis uerbis Domini in aliis locis sumpti sunt: qui tamen in suo textu aliqua uerba habent de presenti  festiuitate, ut in [ultimo festiuitatis die] continetur inter alia: Hoc autem dixi de spiritu, quem accepturi erant. Et, [Iam non dico uos seruos, accipite Spiritum sanctum in uobis paracletum.] Et idcirco hec tenent loca, id est, septimum et octauum in nostro Antiphonario: Responsorius, [Disciplinam et sapientiam docebat eos Dominus,] non minimam partem operis Spiritus sancti declarat. Tria enim declarat maxima, id est, primo docuisse eos Dominum disciplinam et sapientiam, secundo gratiam Spiritus sui firmasse in illis; tertio implesse corda eorum intellectu. De disciplina exponit sanctus Augustinus in tractatu super psalmum octauum decimum in sermone decimo septimo ita: Addidit autem et eruditionem: uel, sicut plures codices habent, disciplinam,  sed disciplinam quam Greci appellant pediam, ibi Scripture nostre ponere consueuerunt, ubi intelligenda est per molestias eruditio, secundum illud: Quem enim diligit Dominus, corripit: flagellat autem omnem filium, quem recipit. Hec apud Ecclesiasticas litteras dici assolet disciplina, interpretata de Greco, ubi legitur pedia. Hoc enim uerbum in Greco positum, est in epistola ad Hebreos, ubi Latinus interpres ait: Omnis enim disciplina ad presens, non gaudii uidetur esse sed tristitie, postea autem fructum pacificum his, qui per eam certarunt, reddet iustitie. Cum quo ergo facit Deus suauitatem, id est cui propitius inspirat boni delectationem, atque ut apertius id explicem, cui donatur a Deo caritas Dei, et propter Deum caritas  proximi, profecto instanter orare debet quo tantum sibi augeatur hoc donum, ut non solum pro illo contemnat delectationes ceteras, sed etiam pro illo quaslibet perferat passiones. Hucusque Augustinus: in responsorio sequitur post disciplinam sapientia. Sapientia est que facit sapere eterna, et pro eis instanter laborare et operari. Tenet enim iste ordo morem nostre schole ut primo erudiantur nostri scholastici per disciplinam, et postea sapientes fiant per sapientiam. Neque enim iste mos deest doctrine Christi, dicentis: Nonne hec oportuit pati Christum, et ita intrare in gloriam suam? Dixit superius sanctus Augustinus disciplinam pertinere ad flagella salubria, que perducunt hominem ad receptionem Dei. Que nobis initiauit Christus, ut superius,  audiuimus: Nonne hec oportuit pati Christum? Sapientiam dicimus uero iuxta affectum eorum qui eterna sapiunt. Qui eterna sapiunt, certant et inter prospera et inter aduersa aditum arripere, quo perueniant ad gloriam celestem. Eumdem ordinem sequitur responsorius, ut dicat Dominum docuisse disciplinam primo discipulos, et postea cibasse eos per sapientiam de spe eternorum. Gratiam sanitatum et curationum, et operationem uirtutum quam tribuit illis ante passionem suam firmauit in illis per aduentum spiritus sui et intellectum, quem illis primo dedit, quando aperuit sensum eis, ut intelligerent Scripturas, impleuit perfectius corda eorum. Quoniam in isto responsorio  quodammodo summa operatio Spiritus sancti declaratur, teneat et iste nouissimum locum responsoriorum in presenti festiuitate. Antiphone super matutinas ordinem historie sequuntur. Antiphona, in benedictione fontes, et omnia que mouentur in aquis consonat fontibus baptisterii. Hic notandum est, quod consueti simus per principia festorum dierum, ut est in Pascha Domini, et in ascensione eius, et in presenti festiuitate antiphonas canere super psalmos in matutinis et in ceteris sequentibus noctibus Alleluia, excepto in benedictione. Quare hoc? nisi quia in his noctibus in quibus celebratur ipsa res gesta, certant cantores historiam presentis festiuitatis declarare: At in ceteris nostram deuotionem, quam semper et ubique debemus recolere  pro beneficiis Dei, que accipimus ex sua resurrectione, et ascensione, et ex aduentu Spiritus sancti. Quare nostro more antiphone in benedictione cantentur, scriptum habemus in libello Officiali, scilicet, quia in eo hymno, id est [Benedicite,] mememoratur tempus maxime tribulationis, que futura est: et Latina lingua est humilior Hebrea et Greca, ideo humiliore illa tempus humilitatis et afflictionis maxime rememoratur per Antiphonam sue lingue, [In benedictione.]



CAPUT LuIII. De responsoriis psalmorum.

De responsoriis psalmorum, scripsi in prologo huius somatis, quod tunc fuit mihi uisum scribere. Unde iterum non piget me scribere aliqua ex illis,  quoniam ueni ad ordinem temporum, in quo solemus illos canere. Ecclesie nostre regionis, consueto et usitatissimo more canunt illos ab octauis Epiphanie usque in Sexagesimam. Mos uero nostre humilitatis apud nostros obtinet, ut canamus illos ibi et hic, id est, ab octauis Pentecostes usque in Kalendas Iulii. Audiui illos canere in isto ordine: quando uidebar puer esse ante Albinum doctissimum magistrum totius regionis nostre. Cuius auctoritate delectatus ac fretus, postquam libertate usus sum canendi que congrua mihi uidebantur, cepi illos canere tempore supra scripto, id est, ab octauis Pentecostes usque in Kalendas Iulii. Post hoc ueniens Romam, anno ab incarnatione Domini, octingentesimo tricesimo primo, indictione nona, sub imperio domini et piissimi  imperatoris Ludouici, et apostolatu gloriosissimi apostolici Gregorii, interrogaui de ordine responsoriorum a festiuitate Pentecostes usque in aduentum Domini. Responsum est mihi a uiris eruditis sancte matris nostre Ecclesie: Prima hebdomada ante responsorios Regum responsorios de Psalmis canimus. Similiter ante responsorios de Sapientia, similiter ante responsorios de Iob, similiter ante responsorios de prophetis. Si istum ordinem a preterito tempore audirem, non cantarem alterum, neque scriberem de altero. Talis enim ratio potest reddi de ordine psalmorum ante Septuagesimam, qualis sequitur. Simili modo et de responsoriis, qui canuntur inter octauas Pentecostes, et aduentum Domini.  Dies enim a Natiuitate Domini usque ad octauas Epiphanie, memorant presentiam sponsi cum sponsa. Simili modo dies a resurrectione Domini usque ad octauas Pentecostes. De his enim diebus uidetur scriptum esse: Nunquid possunt filii sponsi ieiunare quandiu cum illis est sponsus? Dies uero ab octauis Epiphanie usque in Septuagesimam et a festiuitate Pentecostes usque in aduentum Domini, recolunt dies de quibus iterum scribitur in Euangelio: uenient autem dies cum auferetur ab eis sponsus, et tunc ieiunabunt. In Septuagesima uero renouatur alter ordo dierum, qui uidetur maiorem afflictionem inferre in Ecclesiam. Maiorem afflictionem sustinet homo qui captiuus est et exsul, quam ille qui infra patriam spectat sponsi aduentum. Tempus ab octauis  Pentecostes usque in aduentum Domini, humiliationem illam insinuat, quam solet sustinere sancta Ecclesia a propria dominatione propter absentiam sponsi sui. Ut sapienter et mature agamus circa tale tempus, frequenter repetimus responsorios de psalmis, quibus admonemur, ut in eo tempore humiliemus nos sub manu potentis Dei et ieiunemus, et oremus, quatenus eruamur de periculis instantibus, et reseruemur sobrie usque ad aduentum Domini. Ieiunandum est eo tempore, quoniam oblatus est nobis sponsus: et letitia uultus eius. Ieiunium et oratio unum meditamentum prestant: immundorum spirituum uel hominum tentamenta superant. His duabus uirtutibus monstrat sponsus nobis medelam prestari contra quemdam morbum, dicens:  Hoc genus in nullo potest exire, nisi in ieiunio et oratione. His diebus, de quibus supra dixi, qui recolunt presentiam sponsi esse cum sponsa, maioribus epulis dedita est sancta Ecclesia ex consuetudine maiorum, quam in ceteris. Idcirco in his diebus non habet occasionem diabolus tantam quantam uult habere, per Cererem et Liberum maculandi honestorum hominum animas. Expletis his diebus, consuetudine uetere et uoluptate carnali imbuta humanitas, attrahitur appetitu suo ad epulas licitas dierum festorum. Cui non oportet obedire, quoniam ablatus est sponsus, sed atteri et ieiunare. Ut hoc possit fieri, necesse est adiungatur oratio. Heccine causa est, que nos docet responsorios de psalmis, que continent orationes plures, quam ceteri libri,  canere in memoratis temporibus? et ut amplius instruamur pertinere eos ad tempus penitentie, primus responsorius assumptus est de psalmo qui primus deputatus est in ordine eorum qui uocantur psalmi penitentie.



CAPUT LIX. De festiuitate sancti Ioannis Baptiste.

Presens festiuitas antiphonas et responsorios habet de prophetia Ieremie, et Isaie, et de Euangelio. Ieremias et Ioannes utrique sanctificati sunt utero matris, utrique fortissimi predicatores exstiterunt contra duelles. Ideo uerba que facta sunt Ieremie, congruenter deputantur Ioanni Baptiste. Antiphone que excerpte sunt in presenti festiuitate de Isaia  propheta, Christi Iesu proprie persone conueniunt: sed quia Ioannes Baptista precursor eius meruit fieri, et ex uentre matris sanctificari, conueniunt quodammodo ei antiphone, Dominus ab utero uocauit me; et Posuit os meum, formansque me ex utero; atque Reges uidebunt, et consurgent principes. Responsorios et antiphonas in matutinis iuxta ordinem Euangelii, ut reor, notaui. Sed et hoc inquirendum est, cum antiphone de festiuitatibus apostolorum in tertia nocturna, et antiphone de matutino habent Alleluia in fine, et iste non habeant. Duas causas hic possumus inspicere: prima est quod antiphone de tertia nocturna et antiphone de matutino pulsent animum audientem, ut intendat cogitare quod maior sit gloria sub tempore gratie  Noui Testamenti, quam foret sub tempore legis nature et legis littere. Ioannis enim natiuitas exstitit ante resurrectionem Domini; apostolorum uero natiuitas in celo exstitit post clarificationem Ecclesie per nouum donum Spiritus sancti. Ideo iste antiphone non decorantur Alleluia, illeque decorantur. Altera est, quam comperio ex Romano Antiphonario, qui ad nos peruenit. In preclarissimis festiuitatibus sanctorum consuetudo est sancte matris nostre Romane Ecclesie, duo officia peragere in nocte, quorum officia pretitulantur, De uigiliis. Primum eorum, quod canitur in initio noctis, siue Alleluia peragitur; alterum uero, quod habet initium circa medium noctis, et finitur in die, habet in tertia nocturna in suis antiphonis Alleluia, et in antiphonis,  de matutino, quasi primum recolat illa tempora, quando circa apostolicum chorum legalis mos obseruabatur et sabbata celebrabantur; alterum uero, quando penitus illa postposita sunt, et resurrectio Domini cepit celebrari per Dominicos dies, ut hodie cernitur. Officia primitiue Ecclesie non solum ea procurabant, que tantummodo necessaria erant ad Nouum Testamentum, sed et ea que poterant subuenire infirmitati rudis Ecclesie, et obsistere falsitati Iudaice sub introductionis. Idcirco ea que nunc aguntur in nostra Ecclesia in commemoratione illius temporis, quando mista erant noua cum ueteribus, que ut stercora deputata sunt a Paulo in Epistola ad Philippenses, non tam preclara sunt quantum illa que recolunt illa tempora quando  ea tantum ceperunt obseruari que pertinent ad Nouum Testamentum. Ideo illa sine Alleluia peraguntur, ista, que transeunt usque ad consortia sanctorum angelorum, habent in suis antiphonis prope finem positis Alleluia. Que sententia in initio apud perfectos semper teneretur, manifestatur ex dictis Bede presbyteri in tractatu super Lucam: Prudentia uero, inquit, iustorum est, non de legis operibus iustitiam presumere, sed ex fide salutem querere, ut quamuis in lege positi, legis iussa perficiant, gratia se tamen Dei per Christum seruandos intelligant. De ordine nocturnalis et matutinalis officii scripsi in libello officiali.



CAPUT LX. De uigiliis apostolorum Petri et Pauli.


De numero psalmorum et antiphonarum et responsoriorum, quod potui, scripsi in libello officiali; nunc uero quia scripsi in nostro Antiphonario duas uigilias que non continentur in Metensi Antiphonario, et ordinem mutaui responsoriorum, hinc dicenda sunt pauca. Ex Romano Antiphonario posui duas uigilias in nostro Antiphonario. Primam solet apostolicus facere in initio noctis, que fit sine inuitatorio, quoniam ea hora non inuitatur populus ad uigilias. Populus enim inuitatur ad uigilias ea hora noctis de qua dicebat Dauid propheta: Preueni in maturitate, et clamaui. Si quis uult discere que sit illa hora, legat sanctum Augustinum super psalmum  decimum octauum, inuenietque ibi maturitatem esse positam pro media nocte. Ea hora ingreditur clerus et populus ad secundam uigiliam, et cantatur inuitatorium. Responsorios in more nostro scripsi iuxta consequentiam rerum gestarum et ordinem historie unde sumpti sunt; in antiphonis secutus sum ordinem Romani Antiphonarii, tam in uigiliis sancti Petri, quam in uigiliis sancti Pauli. Quare antiphone canantur super psalmos uespertinales in fine diei festi, scriptum habemus in officio de Natiuitate Domini.



CAPUT LXI. De uigilia sancti Laurentii.

In uigilia sancti Laurentii inueni in Romano Antiphonario duo nocturnalia officia. Eumdem ordinem  inserui in nostro Antiphonario.



CAPUT LXII. De uigilia sancte Marie in die Assumptionis eius.

Simili modo ut superius duo nocturnalia officia inueni in Romano Antiphonario in uigilia sancte Marie de Assumptione eius; idcirco et nos duplicia officia posuimus in festiuitate in nostro Antiphonario.



CAPUT LXIII. De uigilia S. Andree.

In uigilia sancti Andree inueni, ut supra, duplicia nocturnalia, quod secutus sum in nostro Antiphonario. Responsorios et antiphonas proprias sanctorum plures scripsi de Antiphonario Romano, quas non inueni in Metensi Antiphonario.



CAPUT LXIu. De responsoriis communibus sanctorum


Responsorios communes omnium sanctorum iuxta Romanum Antiphonarium pretitulaui. Post hec scripsi seorsum de apostolis, de martyribus, de confessoribus. Iterum de eo sancto qui non fuit uocatus episcopus.



CAPUT LXu. De officiis pro mortuis.

Post officia sanctorum inserui officium pro mortuis. Multi enim transeunt de presenti seculo qui illico sanctis coniunguntur. Pro quibus solito more officium agitur. Qui autem minor est in illo regno, maior est isto sancto qui in presenti seculo est.



CAPUT LXuI. De natalitiis pontificum.


Ratio reddita est quare subiungatur officiis sanctorum officium pro mortuis. Scilicet, quoniam iusti defuncti absque periculo insidiarum antiqui hostis libere uiuunt et meliora sperant; pro quibus tamen agitur officium quod pro mortuis statutum est, ut superius intimatum est. Iusti uero uiuentes in carne, quamuis religiosissime uiuant, semper possunt esse solliciti et suspecti, ne aliqua fraude diaboli, aut sua ipsius negligentia torpentes, debilitentur a recto cursu.



CAPUT LXuII. De officio in dedicatione ecclesie.

Post officium pontificum inseritur officium quo  dedicantur loca que uocantur proprie ecclesie. Nisi prius fuerit episcopus, non sequitur dedicatio ecclesie. Episcopus perficit officium quo dedicantur loca ecclesie. Maior est enim pontifex, qui benedicit, quam domus que benedicitur. Quia mentionem feci de dedicatione ecclesie, congruum est ut dicam de officio quod canitur in dedicatione ecclesie sancti Michelis, quod officium stat in suo ordine, id est, tertio Kalendas Octobris. Confiteor me in nocturnali officio posuisse ibi antiphonas, que proprie posite sunt in dedicatione communium ecclesiarum; et hoc non ex me. Audiui illas in ea festiuitate canere Albinum doctissimum magistrum nostre regionis, de quo sepe mentionem facio. Responsorios quosdam qui in ea festiuitate scribebantur in plurimis Antiphonariis,  et cantabatur a multis stultis cantoribus, audiui illum respuere. Quos non scripsi in nostro Antiphonario, sed pro eis statui de diuersis officiis responsorios, in quibus tamen aliqua mentio recolitur de ministeriis angelorum. Quos ita ordinaui ut ratio et historia librorum docet.



CAPUT LXuIII. De antiphonis que sunt ex euangeliis quotidianis.

Post officium quo dedicatur ecclesia, scripsi antiphonas de euangeliis, de quibus interrogaui magistros Romane ecclesie, si illas canerent. Responderunt, Nequaquam. Nostri tamen magistri dicunt se eas ab eis percepisse, per primos magistros quos melodiam cantus Romani docuerunt infra terminos Francorum. Deus scit si isti fallant, aut si ipsi fefellissent,  qui gloriati sunt se eas percepisse a magistris Romane Ecclesie, aut Romani propter incuriam et negligentiam eas amisissent, aut si nunquam cantassent eas, tamen nos cantamus illas propter uerba saluberrima, et auctoritatem nostrorum cantorum, qui gloriantur magisterio se uti cantilene exercitationis.



CAPUT LXIX. De inuitatoriis antiphonis.

Post hoc scripsi inuitatorias antiphonas, que currunt per Dominicas noctes, et scripsi eas per ordinem iuxta contextum psalmi, [uenite, exsultemus Domino.] Nam de quotidianis noctibus scripsi ante Septuagesimam.



CAPUT LXX. De antiphonis trium puerorum.


Post inuitatorias antiphonas sequitur ordo ut scribantur antiphone trium puerorum. Eas non aliter ordinaui nisi iuxta ordinem ceterorum antiphonario rum. Quamuis hec omnia initium habeant ab octa uis Pentecostes, necnon et responsorii de psalmis, et Regum, et Salomonis, et Iob, et sequentes, nolui his interpolare officia sanctorum, ut expedite in nostro Antiphonario possint inueniri officia sanctorum et officia de quotidianis diebus. Nam et Romani in omnibus suis libris officialibus quotidiana in fine officia ponunt, preter capitula de Euangeliis. Ubi notandum quod maxime per Dominicas noctes ab octauis Pentecostes usque in Aduentum Domini,  Romani canant antiphonas de historiis librorum unde responsorii assumpti sunt, aut Alleluia cum hymnis Zacarie et sancte Marie. Easdem antiphonas preposui in capite responsoriorum. Eo tempore non fui recordatus quod illa hora diei septime ferie, quando canitur psalmus ad uesperos, Benedictus Dominus Deus meus, qui docet manus meas ad prelium, frequentius pertineat ad preteritam hebdomadam, quam ad sequentem. Manifestum est a Christi resurrectione habere initium diei ac noctis. Nox enim sequentis diei non potest dici priusquam sol preteriti diei ad occasum redactus sit, ante cuius occasum frequentissime celebratur synaxis uespertina, in quo canitur psalmus: Benedictus Dominus Deus meus, et ceteri sequentes.  Ideo conuenit scribere antiphonas que pertinent ad Dominicam noctem illius noctis, quando cantantur re sponsorii Regum post responsorios. Simili modo dico de responsoriis ceteris et antiphonis. Unde precor, si aliquis dignatus fuerit nostra opuscula scribere, in fine responsoriorum dignetur eas scribere.



CAPUT LXXI. De responsoriis qui pretitulantur Regum.

Ut predixi, ita audiui a magistris Ecclesie Romane, hoc est, ut in prima hebdomada ante responsorios Regum canerentur responsorii de psalmis, quibus emendatur iterum inchoari tempus ieiunii et orationis. Quid impedit ordini si contigerit per septem hebdomadas, aut per sex, aut per quinque  decantari responsorios Regum ante Augustum mensem, aut per duas uel tres cantari de psalmis, et quatuor Regum, cum necesse sit in isto tempore ut fiat admonitio et doctrina humilitatis et subiectionis? Admonitione hac perfuncta, restat aptum tempus quatuor hebdomadarum ad recordandum exemplorum sanctorum Patrum, id est, Samuelis, Dauid, Elie et Elisei. Horum omnium persone, iuxta contextum historie, reperiuntur in responsoriis et antiphonis que pretitulantur Regum. Iuxta ordinem historie conatus sum ordinare responsorios et antiphonas quas cantamus in nostro Antiphonario. Eo precipue tempore cantamus illas, quo habile est ire ad pugnam. uir bellicosus fuit Dauid.



CAPUT LXXII. De responsoriis qui pretitulantur de Salomone, siue de sapientia.


Responsorios de Salomone et Sapientia, ut superiores, iuxta ordinem historie certaui ordinare. Hic contextus officiorum iuxta ordinem canonicum currit. Tempus Salomonis concluditur in libris Regum; coniunguntur ei de Sapientia responsorii, quoniam sapientissimus fuit. Dauid strenuus in bellicis rebus, Salomon strenuus pre ceteris in sapientia; nam et sapiens uir fortis dicitur. Unde Horatius peta:

Fortis et in seipso totus teres atque rotundus.
Merito qui sapientia pollet fortis dicitur. De qua scriptum est: Sapientia uincit malitiam. Hi duo  menses fortissimi sunt calore, ut quidam uersus referunt:

Solstitio ardentis Cancri fert Iulius astrum,
Augustum mensem Leo feruidus igne perurit.

Ex traditione sanctorum Patrum discimus proprium esse sapientie, ut feruorem prestet suis exsecutoribus. Ut de pluribus unum dicam, dicit Hieronymus in epistola ad Nepotianum de monachorum et clericorum uita. Porro Sunamitis in lingua nostra coccinea dicitur, ut significet calere sapientia, et diuina lectione feruere. Idcirco congruere uidetur Augusto mensi feruido, ut in eo cantentur responsorii de sapientia, quatenus eorum cantu instruamur oportere illos qui aliquam scintillam sapientie perceperint, precari augmentum eius a  summa sapientia et perfecta, que in celo habitat, iuxta presentium responsoriorum uerba: Emitte, Domine, sapientiam de sede magnitudinis tue. Et iterum: Da mihi, Domine, sedium tuarum assistricem sapientiam. Feruor mensis nos admonet et instruit suos per responsorios feruorem et amorem sapientie sitire. In presentibus duobus mensibus finitur fortitudo, decorque et altitudo sapientie, quantum ad historiam pertinet ueteris Testamenti, Isrelitice plebis. Quod manifestius demonstratur ex historiis Esdre et libro primo Machabeorum, cum per ordinem uenero ad illos.



CAPUT LXXIII. De responsoriis Iob et Tobie.

In Septembri mense, iuxta doctrinam Romane  Ecclesie, canimus propter admonitionem necessariam de afflictione quam debemus recolere in diebus incolatus nostri, responsorios de psalmis in prima hebdomada, secunda et tertia de Iob, in quarta de Tobia. Iob de gentili populo electus est: Tobias in captiuitate meruit probari, et probatus inueniri: Utrique propter coronam patientie flagellati, utrique probati inuenti per patientiam. Idcirco memoria eorum coniunctim et in uno mense celebratur. Quibus deficit numerus responsoriorum, id est, nouenarius, his potest addi ad perfectionem nouenarii numeri sufficientia de responsoriis Iob, in quibus dolor et planctus continetur. Neuter enim eorum apice regni sublimatus erat. Quamobrem non possident  singuli singulos menses, sed in uno, in quo Assyriorum regnum memoramus, concluduntur. Ut comperi ab his: qui in plaga Orientali degunt, oppido infirmus est Septembris mensis: Idcirco responsorii de Iob et Tobia infirmis in Septembri mense canuntur, ut egrotantes in eo discant iuxta exemplum beatorum Patrum Iob et Tobie, flagella Dei patienter tolerare. Narrant enim Orientales propter abundantiam nouarum frugum et musti nouitatem, mutari in infirmitatem corpora sumentia, ut quidam uersificator canit, abundantia musti repletus est September:

Sidere, uirgo, tuo Bacchum September opimat.
Quantum pertinet ad historiam, que per responsorios  presentis temporis eliquatur, finitur regnum Assyriorum in responsoriis de Tobia. Responsorii de Iudith, Esdra et de Esther, usque ad responsorios Machabeorum, sub tempore Persarum et Medorum iacent.



CAPUT LXXIu. De responsoriis Iudith, Esdre et Esther.

Liber Tobie et Iudith et Esther non recipiuntur in canone apud Hebreos. Tamen quia nos legimus illos in Ecclesia, cantamus ex illis responsorios. Ita scribit Eusebius in Chronica sua de Iudith: Cambyses Persarum rex secundus annis octo. Hunc aiunt ab Hebreis secundum Nabuchodonosor uocari, sub quo Iudith historia conscribitur. De Esther sic: Septimus Artaxerxes annis quadraginta. Ea, que de  Esther et Mardocheo scripta sunt, quidam affirmant sub hoc rege gesta, quod ego non puto. Nunquam enim Esdras de Esther siluisset qui scribit hoc tempore Esdram et Nehemiam reuersos ex Babylone, et ea deinceps consecuta, que ab his gesta referuntur. Hucusque diuina Scriptura temporum seriem continet. Memorat memoratus Eusebius ea que sunt scripta de Mardocheo et Esther, contineri tempore Artaxerxis regis, qui fuit undecimus Persarum, sic dicens: Persarum undecimus Artaxerxes, qui cognominatus est Mnemon, Darii et Parysatidis filius, annis quadraginta. Sub hoc rege mihi uidetur historia, que in Esther libro continetur, expleta. Ipse quippe est, qui ab Hebreis Assuerus, et a Septuaginta interpretibus Artaxerxes uocatur. De quo rege  scribit sanctus Hieronymus in expositione Ezechielis, sic: Artaxerxes cognomento Mnemon, Darii et Parysatidis filius, regnauit annis quadraginta, qui ab Hebreis Assuerus appellatur, sub quo Mardochei et Esther narratur historia, quando omnis populus Iudeorum de mortis periculo liberatus, recepit pristinam libertatem. Fiuntque a secundo anno Darii usque ad extremum Assueri, anni centum quinquaginta quinque, menses quatuor, qui additi superioribus annis ducentis triginta quatuor, faciunt annos trecentos octuaginta nouem, menses quatuor. Idcirco iuxta ordinem historie post Iudith ordinandus est responsorius de Esdra, et post hunc responsorii de Esther. Hos et superiores responsorios  more solito iuxta contextum historie studui ordinare. In istis responsoriis consummatur regnum Persarum et Medorum. Hos enim responsorios, id est, de Iudith, Esdra et Esther, cantamus in priore parte Octobris mensis.



CAPUT LXXu. De responsoriis Machabeorum.

Machabeorum historia tempora et regna Grecorum memorat. Nam et hos responsorios curaui, prout potui, statuere iuxta ordinem historie. Responsorium, [Disrumpam uincula populi mei,] non reperi in libro Machabeorum. Ideo posui illum inter responsorios, de quacunque tribulatione sit necesse clamare. Regnum Medorum precessit regnum Grecorum: quod superius memoraui defecisse in  officio Augusti mensis fortitudinem et decorum in populo Isrel, ex historia Esdre, ex libro Machabeorum in isto loco monstrabitur. Scriptum est in primo libro Esdre: Plurimi etiam de sacerdotibus et Leuitis, et principes patrum, et seniores, qui uiderant templum priusquam fundatum esset, et hoc templum in oculis eorum flebant uoce magna. Et multi uociferantes in letitia leuabant uocem, nec poterat quisquam agnoscere uocem clamoris letantium, et uocem fletus populi. Et iterum in libro primo Machabeorum: ue mihi, ut quid natus sum uidere contritionem populi mei, et contritionem ciuitatis sancte, et sedere illic cum datur inimicorum in manibus, sancta in manus extraneorum? Factum est templum eius, sicut homo ignobilis. uasa glorie eius captiua abducta sunt:  trucidati sunt iuuenes eius in plateis, et iuuenes eius ceciderunt gladio inimicorum. Que gens non hereditauit regnum eius? Omnis compositio eius ablata est. Responsorii de Iudith et Esdra et Esther, qui subiacent temporibus Persarum et Medorum, et responsorii de Machabeis, qui subiacent temporibus Grecorum, uno mense concluduntur ob significationem minoris potestatis regnorum Medorum et Grecorum, quam fuisset Assyriorum et Romanorum. Quanto enim humiliora et uiliora fuissent hec duo regna, id est, Medorum et Grecorum, quam Assyriorum et Romanorum. Orosius in primo libro historiarum ita manifestat, dicens: Ineffabili ordinatione per quatuor mundi cardines quatuor regnorum principatus distinctis gradibus eminentes et ut  Babylonium regnum ab oriente, a meridie Carthaginense, a septentrione Macedonicum, ab occidente Romanum. Quorum inter primum et nouissimum, id est, inter Babylonium et Romanum, quasi inter patrem senem ac filium paruum, Africanum ac Macedonicum, breuia ac media, quasi tutor curatorque uenerunt potestate temporis non iure hereditatis admissi. Ut opinor, satis monstratum est ex historia suprascripta, quare uno mense concludantur responsorii de tot historiis.



CAPUT LXXuI. De responsoriis prophetarum.

In Nouembri mense iuxta morem Romane Ecclesie, in prima hebdomada cantamus responsorios  de psalmis, in tribus sequentibus de prophetis. Non requiratur in prophetis ordo historie: nec enim mos est prophetarum, ut ordinem historiarum sequantur: sed tactum Spiritus sancti, qui ubicunque uult, spirat, et cum uocem eius audieris, nescis unde ueniat et quo uadat. Isti enim responsorii uice diuersorum missorum, Spiritus sancti premittuntur ante aduentum Christi. In nullis libris ueteris Testamenti toties reperitur admonitio Spiritus sancti ad populum, ut conuertatur ad Deum, quoties in prophetis. Et ideo quia in proximo est, ut ueniat salus mundi, id est in mense Decembri, ut eadem admonitio in Nouembri mense frequenter celebretur, necesse est. Adueniente tempore, quod nominatur Aduentus Domini, ea que lucidius narrant de Christi  natiuitate leguntur et cantantur. Nemo prophetarum tam lucide et aperte prophetat de Christi natiuitate, quantum Isaias. Propterea ipse legitur in aduentu Domini. Quem statum sequuntur et responsorii, qui euidentissime reboant de natiuitate Christi. Omnes prophete de Christo prophetauerunt: idcirco in Nouembri mense et eorum libri leguntur, et de ipsis sumpti sunt responsorii. Ieremias qui plurimum narrat de passione Domini, reseruatur usque ad tempus passionis. Tamen una lectio legitur de eo quinta Dominica ante natiuitatem Domini. Nouembri mensis regno Romanorum quodammodo respondet, Assyriorum regnum quoddam presagium fuit regni Christiani populi, quamuis a longe. Istud est enim eternum, et illud temporale.  Prophete seminauerunt temporibus regnorum Assyriorum, et Africanorum, atque Grecorum, quod Christiani colligunt tempore Romani imperii. Idcirco fas est ut mentionem faciamus eorum sacrorum nos, qui Christiani sumus, et a Christo ita uocati tempore memorati imperii, qui ad opus nostrum seminauerunt messem, quam colligimus, de qua nutrimur. Et hoc nullo in tempore satius, quam in Nouembri mense, qui est coniunctus et affinis Decembri, in quo Christus natus est, qui ad maturitatem perduxit sationem prophetarum, et nobis dedit potestatem colligendi eam. Finitis responsoriis superiorum regnorum, ordo est ut sequantur responsorii prophetarum, qui nobis laborauerunt in quos fines seculorum deuenerunt. Ut liquidius  monstretur quod cupio intimare, scribatur pars historie memorati Orosii presbyteri de eadem re. A primo anno imperii Nini usquequo Babylon a Semiramide instaurari cepta est, interueniunt anni sexaginta, et quatuor: et a primo anno Proce, cum regnare cepit usque ad conditionem urbis factam a Romulo, intersunt anni eque sexaginta quatuor. Ita regnante Proca, future Rome sementis iacta est, etsi nondum germen appareret. Eodem anno regni ipsius Proce, Babylonis regnum defecit. Et infra: Babylon nouissime eo tempore a Cyro rege subuersa, quo primum Roma a Tarquiniorum regum dominatione liberata est. Siquidem sub una eademque conuenientia temporum illa cecidit, ista surrexit.  Illa tunc primum alienigenarum perpessa dominatum; hec tunc primum etiam suorum aspernata fastigium. Illa tunc moriens, quasi dimisit hereditatem: hec uero pubescens, tunc se agnouit heredem. Tunc Orientis occidit, et ortum est Occidentis imperium. Et iterum infra Babylon post annos mille centum sexaginta quatuor, quam condita erat a Medis et Arbato rege eorum, prefecto autem suo spoliata, opibus et regno atque ipso rege priuata est: ipsa tamen postea aliquandiu mansit incolumis; similiter et Roma post annos totidem, hoc est mille centum sexaginta quatuor, a Gothis et Alarico rege eorum, comite autem suo irrupta et opibus spoliata, nunc regno manet adhuc et regnat incolumis. Quamuis in tantum arcanis statutis  inter utramque urbem conuenientie totius ordo seruatus sit, ut et ibi prefectus eius Arbatus regnum inuaserit, et hic prefectus eius Attalus regnare tentauerit, tametsi apud hanc solam merito Christiani imperatoris attentatio profana uacuata sit: itaque hec ad hoc precipue commemoranda credidi, ut tanto arcano ineffabilium iudiciorum Dei ex parte patefacto, intelligant hi qui insipienter utique de temporibus Christianis murmurant, unum Deum disposuisse tempora, et in principio Babylonis, et in fine Romani imperii, illius clementie esse quod uiuimus: quod autem misere uiuimus, intemperantie nostre. Ecce similis Babylonie ortus et Rome, similis potentia, similis magnitudo, similia tempora, similia bona, similia mala: tamen  non similis exitus similisue defectus. Illa enim regnum amisit, hec retinet; illa interfectione regis orbata, hec incolumi imperatore secura est. Et hoc quare? Quoniam ibi in rege libidinum turpitudo punita, hic Christiane religionis continentissima equitas in rege seruata est. Ibi absque religionis reuerentia auiditatem uoluntatis licentia furoris impleuit: hic et Christiani fuere, qui parcerent, et Christiani quibus parcerent, et Christiani, propter quorum memoriam, et in quorum memoria parceretur. Regnum Christiani populi sine fine perseuerabit. Hoc enim certauit regnum Romanorum, ut totus orbis in unum concurreret et conueniret, ut uni Augusto census totius orbis describeretur. Hoc Deo auctore prestitum est Christiano populo. Ipse nominatur  per uniuersum orbem terrarum, ipse uni Christo uere et perpetualiter describitur. Non erit inane quod propheta dixit: In omnem terram exiuit sonus eorum, et in fines orbis terre, uerba eorum. Et in Euangelio Marci: Et in omnes gentes primum oportet predicari Euangelium.



CAPUT LXXuII. De responsoriis de diuersis officiis collectis.

Inueni quosdam responsorios disperse positos per diuersa officia nocturnalia, qui non conueniebant cum ceteris, quales sunt:  quem inueni inter responsorios de Machabeis: et tamen in historia Machabeorum non inuenitur: et,  reperi inter eos qui de psalmis sunt: et tamen ipse non est assumptus de psalmis. Eadem ratio est de ceteris sequentibus, qui simul in unum collecti, positi sunt in nostro Antiphonario post responsorios de prophetis. Collegique simul quasdam antiphonas, que consonant tempori exomologeseos, et solemus eos et eas canere per noctes, quando obseruatur ieiunium indictum, et ieiunium quatuor temporum anni.



CAPUT LXXuIII. De antiphonis conuersis per conuenientiam soni in Alleluia.

Antiphone alique sunt post responsorios collecte, quarum sonus redactus est in sola Alleluia sibi inuicem coniuncta, ut per Dominicas noctes  super psalmos matutinales solum Alleluia audiatur, ad memorandam letitiam future resurrectionis, que restat in octaua die. Excipitur hymnus trium puerorum, de quo scriptum habemus in libello officiali.



CAPUT LXXIX. De ordine sepulture cuiuscunque Christiane.

Inueni in Romano et in Metensi Antiphonariis ordinem scriptum, quomodo fungi officio conueniat circa fines hominum, et circa sepulturam eorum. Ex utrisque collegi ea que recta mihi uidebantur et rationabili cursui congruere, atque ea redacta in unum corpus, posui sub uno textu in fine Antiphonarii nostri.



CAPUT LXXX. De responsoriis, que cantabantur ab antiquis ante hymnum sancte Marie.


Inueni in uetusto Romano Antiphonario responsoria ad uesperos, que ego subinde audiui canere, et cantaui. Sed quoniam maxima pars regionis nostre non ea cantabat, neque potui rationem inuenire cantandi ea ante hymnum sancte Marie, cum ante hymnum Zacarie non cantarentur, pretermisi ea. At nunc quia inueni ea in Romano Antiphonario, hic subiungo illa. In aduentu Domini responsorius, Tu exsurgens, Domine, misereberis Sion, quia tempus miserendi eius, quia uenit tempus. In natiuitate Domini, responsorius, Benedictus qui uenit in nomine Domini. Alleluia. uersus, Deus Dominus et illuxit nobis. In Epiphania responsorius,  Dies sanctificatus illuxit nobis, Alleluia, Alleluia. uersus, uenite gentes, et adorate Dominum, Alleluia, Alleluia. In Dominicis noctibus responsorius, Quam magnificata sunt opera tua, Domine. uersus: Omnia in sapientia fecisti, repleta est terra opera tua, Deus. Et iterum Responsorius, usque ad uesperum, Quam magnificata sunt opera tua, Domine. uersus, Omnia in sapientia, ut supra. Infra hebdomadam responsorius. Adiutorium nostrum in nomine Domini. uersus, Qui fecit celum et terram, per duas hebdomadas infra; Quadragesimam, responsorius: Educ de carcere animam meam, ut confiteatur nomini tuo, Domine. uersus: Periit fuga a me, et non est qui requirat animam meam. In sequentibus duabus hebdomadibus  responsorius: Esto nobis, Domine, turris fortitudinis a facie inimici. In nouissimis duabus hebdomadibus responsorius, Usquequo exaltabitur inimicus meus super me? Respice et exaudi me, Domine, Deus meus. uersus, Qui tribulant me, exsultabunt si motus fuero, ego autem in misericordia tua speraui. In paschalibus diebus, responsorius, Alleluia, Alleluia. uersus, Cantate Domino canticum nouum,  cantate Domino omnis terra. In Ascensione Domini, Alleluia, Alleluia. uersus, Ascendit Deus, in iubilatione, et Dominus in uoce tube. In diebus Pentecostes responsorius, Alleluia, Alleluia. uersus, Repleti sunt omnes Spiritu sancto, et ceperunt loqui, Alleluia, Alleluia. In festiuitatibus sanctorum de responsoriis propriis que in nocte cantantur.





SYMPHOSII AMALARII PRESBYTERI METENSIS ET CHOREPISCOPI ECLOGAE DE OFFICIO MISSAE.



INCIPIUNT ECLOGAE DE ORDINE ROMANO ET DE QUATUOR ORATIONIBUS EPISCOPORUM SIuE POPULI IN MISSA.


Capitula sequentis opusculi prenotamus ut si forte quis ignarus exstans de ignobilitate huius operis, aggrediensque illud quasi dignum, ac postea reperiens uile, ne penitentia ductus dicat apud semetipsum uel apud suos astantes: Si cognouissem rusticitatem huius operis, nullatenus in eo laborem oculorum meorum impenderem: uideat modo in capite que sequuntur usque in finem. Et si lectionis causa in aliquam nausiam incurrerit, non illi qui ordinauit tantum ingratus existat, sed et sibi, qui cognita ignobilitate, magis eam elegit rimari usque ad calcem.

I. Illud uero intimandum est quod ea que celebramus  in officio misse ante lectum euangelium respicientia sunt ad primum aduentum Domini usque ad illud tempus quando properabat Hierusalem passurus.

II. Introitus uero ad chorum prophetarum respicit, et merito hos tangimus hic, quoniam, ut Augustinus ait, Moyses minister fuit ueteris Testamenti.

III. Kyrie eleison ad eos prophetas respicit qui circa aduentum Domini erant; de quibus erat Zacarias, necnon et filius eius Ioannes.

Iu. Gloria in excelsis Deo ad cetum angelorum respicit, qui gaudium natiuitatis Domini pastoribus annuntiauerunt.

u. Prima collecta ad hoc respicit quod Dominus agebat circa duodecimum annum quando ascendit  Hierosolymam, et sedebat in templo inter medios doctorum, et audiebat illos atque interrogabat.

uI. Epistola ad predicationem Ioannis pertinet.

uII. Responsorium ad beneuolentiam apostolorum, quando uocati a Domino, et secuti sunt.

uIII. Alleluia ad letitiam mentis eorum quam habebant de promissionibus eius, uel de miraculis que uidebant fieri ab eo siue per nomen eius.

IX. Euangelium ad suam predicationem usque ad predictum tempus.

 X. Deinceps uero quod agitur in officio misse, ad illud tempus respicit quod est a Dominica, quando pueri obuiauerunt ei usque ad Ascensionem eius siue Pentecosten.

XI. Oratio uero quam presbyter dicit a secreta usque Nobis quoque peccatoribus, hanc orationem designat quam iehsu exercebat in monte Oliueti.

XII. Et illud quod postea agitur, illud tempus significat quando Dominus in sepulcro iacuit.

XIII. Et quando panis mittitur in uinum, animam Domini ad corpus redire demonstrat.

XIu. Et quod postea celebratur, significat illas salutationes quas Christus fecit discipulis suis.

Xu. Et fractio oblatarum illam fractionem significat quam duobus Dominus fecit discipulis suis in  Emaus.



De Romano ordine et de statione in Ecclesia.

Masculi stant ad australem partem, et femine ad borealem, ut ostendatur per perfectiorem sexum firmiores sanctos semper constitui in maioribus tentationibus estus huius mundi, et per infirmiorem fragilioremque sexum infirmiores in aptiore loco. Ad hoc etiam pertinet quod et Ioannes in Apocalypsi sua uidit angelum fortem qui posuit pedem suum dextrum super mare, sinistrum autem super terram. Fortiora etenim membra in maioribus periculis, altera in competentibus sistuntur.



De introitu episcopi.

Episcopus a leua ingreditur, et transit ad dexteram. Christi unum corpus nos sumus omnes; ideoque  fas est quod episcopus intrans ecclesiam imitetur suum caput Christum ingredientem in mundum. Leuam partem tetigit Saluator noster, quia temporalem assumpsit; sed tendebat ad dexteram et docebat id ipsum Ecclesiam facere, quoniam resurrectione carnem quam assumpsit ad dexteram Dei eleuauit, et Ecclesiam suam secum fecit consedere in celestibus, sicut dicit Paulus apostolus, quia simul excitauit et simul sedere fecit in celestibus. Audi quid dicit Salomon de dextera et  leua: Longitudo dierum in dextera eius, et in sinisera illius diuitie et gloria. Si longo tempore uiuere cupimus, ad dexteram, id est ad futuram uitam tendamus, et in sinistra habebimus diuitias et gloriam, id est, sufficientiam presentis uite.



De diaconibus et ceteris ministris episcopi.

Intrant cum eo non amplius quam septem diaconi, totidem subdiaconi, totidem acolythi cum thuribulis non amplius quam ternis. Sepe scriptum est et in multis locis apertum quod septenario numero uniuersitas Ecclesie designatur, quoniam multiplicatis partibus suis facit duodecim, id est ter quatuor duodecim, et quater tria duodecim, et ex duodenario numero patriarcharum et apostolorum uniuersa Ecclesia propagatur. Si interrogaueris quare non possint  esse in eo ordine sex aut quatuor aut duo, respondebo quia Deus impari numero gaudet. Cur, inquis, Deus gaudet impari numero? Dico, quia impar numerus diuidi non potest, et diuisionem non uult Deus recipere in Ecclesia sua. Par numerus diuidi potest sicut est sex in tres, et quatuor in duo, et duo in unum. Et unum ideo parem numerum non suscipimus in ordine supradicto, quia diuisionem et schisma non uult Deus recipere in Ecclesia sua. Quamuis tacuissent de septem diaconibus ab apostolis ordinatis, ex hinc decreuerunt apostoli uel successores apostolorum per omnes Ecclesias septem diaconos, qui sublimiori gradu essent ceteris, et proximi circa aram quasi columne altaris assisterent, septem propter septem uiros perfectos, quinque  propter quinque libros Moysi, tres propter spem, fidem et caritatem, unus propter unitatem Ecclesie.



De portatione cereorum.

Quot diaconi sunt, tot candelabra portantur, quia omni Ecclesie laboranti et imitanti Christum promittitur gaudium eterne uite et lux perpetua Quod manifeste declaratur in Apocalypsi Ioannis, dicente Domino negligenti: Age penitentiam, et prima opera fac. Sin autem, uenio tibi, et mouebo candelabrum tuum de loco suo , id est, promisse lucis munere, si penitentiam non egeris, te priuabo.



De portatione thuribuli.

Portatur et thuribulum, quod Christi corpus significat, sicut scriptum est in eadem Apocalypsi: Alius angelus uenit, et stetit ante altare habens thuribulum  aureum . Quod sic expositum est. In conspectu scilicet apparuit Ecclesie, factus ipse thuribulum, ex quo Deus odorem suauitatis accepit, et propitius factus est mundo.



De episcopo iam presentato altari.

Episcopus ueniens ante altare adorat primo sancta, et postea pacem dat presbyteris et diaconibus, quia illum imitatur de quo propheta scripsit: Multiplicabitur eius imperium, et pacis eius non erit finis . Primo episcopus adorat sancta, quia primo illius misericordia impertienda est a quo pax et concordia et regnum Christi intra nos regnat. Duos sacerdotes osculatur, quia ipse est lapis angularis qui coniunxit duos in unum parietem altrinsecus uenientes,  et dedit pacem his qui fuerant longe et his qui prope.


De Gloria Patri, et Filio, et Spiritui sancto.

Post datam pacem concordat sancte Trinitati gloriam, quasi dicat: Gloriam referimus Deo Patri, et Filio, et Spiritui sancto, quia pacem quam prophetauit per sanctos suos prophetas nobis in nouissimis temporibus dignatus est ostendere. Quando dicit, Sicut erat, diaconi procedunt ad altare et iterum reuertuntur ad episcopum et stant erecti. Hoc significat quod ideo morti se tradiderunt, subauditur apostoli, ut Christi corpori adunarentur. In quo uersu uarietas multiplicium temporum demonstratur, id est, sicut erat in principio, preteritum et nunc presens, et semper futurum et eternum, et in secula  seculorum longitudo magna. Unde Origenes: Quoties secula seculorum nominantur, fortasse licet ignotus nobis, tamen a Domino status aliquis terminus indicatur, quasi superiora tria circa tempus referantur, et ista inferiora circa secula fidelium transeuntium. Altare pro testatione nominis Christi uidi sub altare per hyperbaton dictum est; non sub ara uidi occidere, sed qui sub ara fuerunt occisi, id est, sub testificatione nominis Christi, eorum animas uidi. Quando dicitur prophetalis uersus, episcopus uadit ad altare, et osculatur eum; quia per ora prophetarum Christus uenit in mundum, et transiuit ad Passionem.



De statione diaconorum.

Diaconi primo stant inclinati ante altare cum episcopo  usque sicut erat, quia chorus martyrum sanctorum ante nouissimam tribulationem in conualle lacrymarum manet. Postea martyrio coronati erecti stant liberati, et securi iam ab omni persecutione, quorum Deus oculos abstersit ab omnibus lacrymis et ab omni dolore et ab omni esurie; ideoque stant ante Dominum semper.



De statione episcopi.

Episcopus uero semper stat inclinatus usque ad prophetalem uersum; quia Christus non anticipauit tempus quo prenuntiatus est per ora prophetarum. Tempore enim quo prophete predixerunt uenit in mundum ad Passionem, et ideo cum uersu prophetali uadit ad altare, quia Christum imitatur, ut ostendat populo omnia que prophete predixerunt de  Christi passione uera esse et in tempore suo consummata; sicut aperte legitur in prophetia Danielis: Septuaginta, inquit, hebdomade abbreuiate sunt super populum tuum et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetes, et unguatur Sanctus sanctorum . Et iterum inferius: Confirmabit autem pactum multis hebdomadis una, et in dimidio hebdomadis deficiet hostia et sacrificium . Quod dicit adducatur iustitia sempiterna, de Christi aduentu dicit. Quod dicit unguatur Sanctus sanctorum, de eius baptismo dicit. Quod dicit confirmabit autem pactum multis hebdomadis una, de Ioannis  preconatu et de Christi predicatione et de uocatione apostolorum dicit. Quod dicit et in dimidio hebdomadis deficiet hostia et sacrificium, de Christi passione et resurrectione dicit. Quod autem dicit septuaginta hebdomadas, id sunt anni solares quadraginti septuaginta quinque. Septem enim anni ponuntur in una hebdomada. Abbreuiatas ideo dicit quia de quadragintis septuaginta quinque facit quadragintos nonaginta. Aufert embolismos de solaribus annis quadringentis septuaginta quinque, et ponit seorsum hos menses et annos quos facere potest ex embolismis. Embolismi fiunt in tanto numero annorum centum septuaginta quinque: quos oportet partiri per duodecim, quia duodecim menses in anno fiunt. Duodecies enim decatessera fiunt centum sexaginta octo,  id sunt quatuordecim anni; quos quatuordecim annos debes adiicere ad supradictos quadringentos septuaginta quinque, et fiunt quadringenti octuaginta nouem. Remanserunt menses de centum septuaginta quinque septem super centum sexaginta octo. Hos septem adde ad quadringentos octuaginta nouem annos, et fit inchoatio nonagesimi anni, in quo anno Dominus crucem ascendit. Et ideo dixit propheta: Confirmabit pactum multis hebdomadis una, quia in ea Ioannes predicabat, et apostoli ad fidem conuenerunt, et in dimidio hebdomadis occisus est Christus iehsu. Septem menses qui additi sunt ad annos quadringentos octuaginta nouem, idem ipse qui se subdidit Patri usque ad mortem, de hac exspectatione matri intulit dicens: Quid tibi et mihi est, mulier?  Nondum uenit hora mea . Episcopus statim postquam adorauerit sancta, pergit ad dexteram altaris, et stat rectus uersus ad orientem; et diaconi retro illum unus post unum, plures ad dexteram, pauciores ad sinistram. Episcopus ad dexteram altaris stat, quia Christus regnum predicabat, in quo totum dextrum est, et nichil sinistrum habet. Stat et rectus, quia uenit regere suos in uirga ferrea, id est, in inflexibili iustitia. Stat uersus ad Orientem, quia, ut ipse indicat, non querebat uoluntatem suam facere, sed eius qui illum misit, sicut scriptum est: Quia descendit de celo, non ut faciat uoluntatem suam , et reliqua. Nunquam retrorsum uersus, sed semper faciem patris intuetur. Unde ipse Dominus in Euangelio: Scio unde ueni et quo  uado . Sic namque oportet Christum et regnum predicare celeste et peccata sub pedibus sternere, respicere eterna, et temporalia retro habere. Diaconi retro stant, quia, sicut diximus, bene martyrum choro aptari possunt, qui et ministrantes sunt in sancto altari, et dalmaticas portant quas solebat militaris usus portare. Ipsi diaconi precesserunt ad altare, quia in ueteri Testamento martyres exstiterunt, et modo retro stant, quia post natiuitatem Domini nichil minus martyrio digne coronantur. Aliqui ex ipsis stant ad dexteram, et aliqui ad sinistram, quia multi de contemplatiua uita martyrio coronati sunt, et multi de actiua uita ad coronam martyrii procedunt. De utrisque modis in duobus hominibus  contentum exemplum potest poni. Scribens namque Clemens Alexandrinus de Iacobo fratre Ioannis historiam quamdam dignam memorie refert . »Et is, inquit, qui obtulerat eum iudici ad martyrium, motus etiam ipse confessus est se esse Christianum. Ducti sunt ambo ad supplicium pariter; et cum ducerentur, in uia rogauit Iacobum dari sibi remissionem. At ille parumper deliberans, Pax tibi, inquit, et osculatus est eum; et ita ambo simul capite plexi sunt.« Iacobus contemplatiuam uitam ducebat, quia nemo eorum suum aliquid esse dicebat. Socius uero suus nullus dubitat quin presentem uitam duceret, quamuis una cum illo ad gloriam regni celestis martyrio candidatus intraret. Hi namque qui contemplatiuam  uitam ducunt, uigent maiore numero uirtutum quam hi qui actiuam in quo sufficere possunt ad exempla Marthe et Marie, una ministrans actiuam uitam, altera sedens contemplatiuam.

Candele primo ab acolythis illuminantur extra ecclesiam, et per acolythos portantur in ecclesiam. Primo candele precedunt, et postquam uentum fuerit ad altare, postponuntur. Utrumque demonstrant et doctores ecclesie, id est illuminatores exstitisse ante natiuitatem Domini, et postea. Acolythi namque accensores luminum dicuntur. Portantur manibus; quia quos scientia replent, bonis exemplis erigere nullatenus cessare debent. Eedem candele usque ad Kyrie eleison acolythorum manibus tenentur; et tunc ponuntur in pauimentum, et stant fixo  gradu. Sic oportet doctores ut rudem populum nullatenus de manibus relinquant antequam populus subiectus sciat dicere: Domine, miserere mei peccatoris. Quod est opere dicere, prout doctus sum a didascalo: miserum me recognosco, et ideo misericordiam Domini implorare oportet. Stantque tunc per se in ecclesia et illuminant ecclesiam, quoniam fas est ut qui iam doctus est a doctore doceat Ecclesiam pro uice doctoris. Que similiter, ut diximus, de diaconibus plura stant a dextris, et pauca a sinistris. De quo idipsum significare uelle intelligimus quod superius diximus de diaconibus. Post primam namque orationem ponuntur candele ante altare, non iam altrinsecus ut antea, sed mistim per ordinem unaqueque post alteram  usque ad nouissimam; quia sunt quidam qui omnia relinquunt et sese ad uitam contemplatiuam constringunt. Plerique actiuam uitam ducunt, et habent curam terrenarum rerum. Tamen quantum possunt eleemosynas faciendo, uigilias exercendo, satagunt properare ad Ecclesiam. Quos utrosque nostra Ecclesia mistim tenet. Et quamuis ideo possit intelligi candelas per ordinem ante altare poni ut expedite possint ministri ad ambonem currere et circa altaria ministrare. Euangelium quod portatur propius episcopo ostendit quod ipsum est nobis uia eundi ad regnum Dei.



De sessione episcopi.

Quod requiem animarum significet post etam  orationem, et quid significet quod presbyteri cum eo sedent, et de eo quod uersus sit ad populum, ostendit datam esse illi potestatem eorum acta scrutari. Episcopus quidem, post primam orationem quam precationem nominamus, sedet uersus ad populum, et presbyteri cum eo. In ipsa uero precatione optationem bonam Ecclesie intelligimus, quasi dicat populo: Optaui bonum Ecclesie, et ideo sedeo. Et uos quidem, si delectat requiem possidere animarum, querite primum regnum Dei et iustitiam eius, et eterna necessaria adiicientur uobis, et post inuenietis requiem. Stare namque est adhuc in certamine posito et orare. Post uictoriam uero sedere ac iudicare. Sedent et presbyteri cum eo, quorum ministerium est idipsum enuntiare; de quibus Paulus:  Presbyteri duplici honore habeantur, maxime qui laborant in uerbo Dei . Post primam orationem stat uersus ad populum, ut se monstret populo postquam Domino se manifestauit et sua acta, orauit pro se suisque et pro populo bona precatus est, et laudem Deo retulit habere in ministerium opera populorum suorum examinare quis inter eos dignus habeatur uel quis indignus.



De sede episcopali

Nam ideo altior locus positus est episcopis ut ipsi superintendant et tanquam custodiant populum. Nam et Grece quod dicitur episcopus, hoc Latine superintentor interpretatur, quia superintendit, quia superuidet. Quomodo enim uinitori altior fit locus ad custodiendam uineam, sic et episcopis altior locus  factus est. Et de isto periculoso loco et alto periculosa ratio redditur, nisi eo corde stemus hic ut humilitate sub pedibus uestris simus et pro uobis oremus.



De Epistola.

Christus enim minister fuit, qui dixit: Non ueni ministrari, sed ministrare . Ioannes nempe subminister, qui dixit: Hic erat quem dixi, qui post me uenturus est, qui ante me factus est, qui non ascendit ad superiorem gradum quem solus solet ascendere qui Euangelium lecturus est, ut ostendat se subministrum esse, quia non est Ioannes dignus soluere corrigiam calceamentorum, cuius uerba in eo leguntur. Cantor uero ascendere potest indifferenter. Ascendit superius, quia Christus prelatus est Ioanni. Stat in eodem, quia estimabatur Ioannes.  Stat inferius, quia uenit ab eo baptizari. Non ascendit superius qui responsorium cantat quam qui lectionem legit, sed stat in eodem loco. Et si ascendit superius, secundum supradictos modos intelligitur. Responsorium ideo dicitur eo quod uno cantante ceteri respondeant. Cantauit unus Christus, id est, uocauit Petrum et ceteros apostolos. Illi responderunt, quia Christum imitati sunt. Et ideo responsorium conuocationi apostolorum conuenit. Ipse idem solus uersum cantat, quia Christus seorsum pernoctans solus orabat, sicut in Euangelio: Ipse autem erat pernoctans in oratione . Diaconus cum ascendit ad legendum, petit benedictionem ab episcopo, et accipit Euangelium de altari; et precedunt  ante eum duo candelebra et duo thuribula siue unum. Illud quidem quid significet dictum est. Diaconus uero stat uersus ad meridiem. Ad quam partem uiri solent confluere. Petit prius benedictionem ab episcopo. Episcopus dat illi: Dominus sit in corde tuo et in labiis tuis. Incensum quod ponitur in thuribulum, orationem designat sanctorum. Unde dicit Propheta: Dirigatur oratio mea sicut incensum in conspectu tuo . Diaconus dicit, Dominus uobiscum. Et populus se uertit ad orientem, orat Deum ut possit digne intelligere que auditurus est, et singuli faciunt signum sancte crucis in frontibus eorum, ut per signum sancte crucis sint loricati, quatenus nulla phantasia diabolice fraudis aditum inueniat intreundi in corda eorum, et auferre possit semen  Euangelii de animabus eorum. Post hec baculi deponuntur e manibus. Iudei namque arundinem in dexteram Iesu dabant, et spineam coronam capiti eius imposuerunt, et salutabant eum, atque genua ponentes adorabant eum illudentes. Nos uero fugientes consensum eorum, deponamus baculum quem illi erexerunt ob superbiam, neque coronam neque aliud operimentum super caput eadem hora tenentes. Si intrauerit quis subito eadem hora in Ecclesiam, non salutamus eum, neque genua ponimus ad orationem donec lectum sit Euangelium.

Aliter baculum possumus intelligere humanum adiutorium. Unde et Ieremias: Maledictus homo qui confidit in homine . Et reliqua. Sacerdotes namque in Ecclesia possunt esse baculi  nostri, qui pro nobis debent orare. Quam orationem pro baculo ponimus. Est aliquoties ut eo baculo utamur, aliquando non. Quando Christum in promptu habemus, non est necesse ullo baculo. Si quando propter peccata nostra discesserit, necesse est querere baculum, id est, orationes sanctorum. Quapropter quando sacerdos orat atque celebrat aliorum doctorum officia, baculos tenemus in manibus. Et quando ipsius Christi uerba nobis loquuntur, baculos non tenemus in manibus. Ut ostendatur non difficile esse Christo per se docere posse populum suum. Quoniam ubi in promptu Christus loquitur, non ibi necesse habemus Petrum neque Paulum neque alium doctorem; quia ipse est unus magister qui in celis est.



Cur sit diaconus in ambone uersus ad meridiem.

 Diaconus pronuntians uerba Euangelii ad meridiem stat uersus, quoniam illis loquitur de quibus dicebat Paulus: Sapientiam loquimur inter perfectos . Quando enim sol ad meridiem uergitur, feruentior solet existere et altior. Significat namque Ecclesiam feruentem animo in amore Dei, eleuatam esse in magno culmine uirtutum. De qua parte sic fatur in Canticis canticorum: Indica mihi quem diligit anima mea, ubi pascas, ubi cubes in meridie . In eadem parte illum requirit sponsa qua recognoscit illum cubare, in meridie, id est, in eis quorum cor ardens est in dilectione Dei et dilectione proximi, ipsis de quibus loquitur Euangelium qui in corde bono et optimo audientes uerbum retinent,  et fructum afferent in patientia. Sane quando solemus sedere ad lectionem magistrorum, facies magistri nostri amplius intenta in eum qui perfectius potest discere quam in eos qui minus perfecte discunt; non eo quod illi soli optet suam doctrinam, sed quia illos qui tardiorem sensum habent uult iterum doceri ab illo qui citius ueram rationem inuenire potest in doctrina magistri. Non dicimus ita ut hi qui post tergum sunt extorres sint a sancto Euangelio, sed ut per doctores minus eruditi erudiantur.


Tu qui scandisti culmen sublime minister,
Quanto excelsa petis, tanto moderatior esto.
Quantum prona solo, tantum fit proxima celo
Mens etenim que celsa petit. Hec ima tenebit,
Interiorque gradus quo uult descendere surgit.
Letatur serpens inimicus si cadis, alme,
 Angelus altithroni si non gaudet quia tu sis.
Pocula celsa iubes tu scandere limen olympi.



De exstinctione cereorum.

Post lectum Euangelium candele exstinguuntur. Per candelas signantur doctores Ecclesie. Et quid uult istud quod post Euangelium exstinguuntur nisi quod nemo doctorum transcendere potest uerba sancti Euangelii? Aperte etiam monstratur clauso sancto Euangelio exstinctam esse doctrinam doctorum.



De Credo in Deum.

Postquam Christus locus [Legend. locutus] est populo suo, fas est ut dulcius et intentius profiteatur credulitatem suam; sicque conuenit populo post Euangelium, quia Christi uerba audiuit, intentionem credulitatis sue preclaro ore proferre. Christiana  religio ut salua maneat corde creditur ad iustitiam, oris autem confessio fit in salutem.



De presentatione corporalis et calicis ad altare.

Post lectum Euangelium uenit subdiaconus ferens in brachio sinistro calicem, in quo recipiantur amule populorum, et super calicem corporale, quod accipiens diaconus ponit super altare, similiter calicem post receptas amulas. Dominus iehsu ipse [est subdiaconus et] diaconus. Subdiaconus quando aperuit librum et legit; diaconus quando dixit: Filius hominis non uenit ministrari, sed ministrare . Ipse ferens calicem et corporale. Nullo cogente uenit Ierosolymam, appropinquante hora passionis sue, habens in sinistro brachio calicem et desuper corporale: quoniam quod passus est temporale  fuit, non eternale. Non licet fieri de altero panno corporale nisi de lineo. Linteum namque per multas exercitationes uenit ad candorem suum. Significat uero ipsam intentionem Dominice passionis. Calix ipsam passionem, in qua suscepit amulas nostras.



Recapitulatio de passione Domini.

Bis enim narratur in ista scedula de passione Domini, unum quod fit in Euangelio, et alterum quod adhuc restat et agitur in altari. Cur hoc? Quoniam bis crucifixus est iehsu. Primo linguis Iudeorum, et postea cruce. Inde est quod Marcus hora tertia, id est, linguis Iudeorum; sed sicut alii Euangeliste narrant, manibus, hora sexta.



De oblatione.


Christus Dominus sacerdos est in eternum secundum ordinem Melchisedech, qui rex Salem, id est, rex pacis, obtulit panem et uinum in prefiguratione ueri sacerdotis Christi, qui obtulit Deo Patri uerum panem, id est, corpus immaculatum, et uinum, id est, sanguinem suum; in cuius typo hodie nostra Ecclesia panem et uinum offert in consecratione corporis et sanguinis Domini. Et qui dedignantur oblationes offerre, dedignantur, quamuis non uiua uoce, confiteri se Christi passione non esse redemptos, et eamdem passionem memorie sue mandare, ita tamen se non sit aliqua causa que forte ad tempus impediat. Cum fanonibus offerunt, quoniam legimus in passione  Domini sudarium usurpatum esse. Aliter quippe fanones de lino efficiuntur. Et linum multis modis sancte Scripture pro exercitio passionis ponitur. Atque ideo fanonibus puris oblationes tenent ut se ostendant religione sancta et catholica accepisse pro fratribus animam ponere, et non solum animas, sed et puras, ut non sint aliqua heresi pollute, sed caritate mundate. Unde dicit Apostolus: Et si tradidero corpus meum ut ardeam, caritatem autem non habuero, nichil mihi prodest . Nouissime omnium sacerdotes offerunt et diaconi, sed solum panem. Solus autem archidiaconus solet implere oblationes priorum, infundens aquam in calicem et amulam pontificis, ut ostendatur Christi corpus unum esse, et quod iste fecit pro omnibus fecit, sicut  Petrus in Euangelio Dominum discipulos interrogantem: uos quem me esse dicitis , pro uniuersitate discipulorum solus Petrus respondit: Tu es Christus Filius Dei uiui. Hoc quod omnes responderunt animo, uiua uoce solus Petrus protulit. Quod presbyteri in nouissimo loco offerunt, non uacat a mysterio, quando Ioannes in Apocalypsi sua uidit similem filio hominis in medio septem candelabrorum, et in eo uidit statum omnis Ecclesie presentis qualis esset. Et cum hoc descripsisset, Pedes, inquit, eius similes aurichalco, sicut in camino ardenti . Pedes ignitos nouissimi temporis Ecclesiam dicit, que eminentius est examinanda et probanda pressuris. Presbyteri ministerium est fortem esse in Ecclesia, ut pro se possit orare et pro populo.  Et isti, ideo quia fortiores sunt in Ecclesia, nouissime offerunt, ut significent Ecclesiam; quoniam in nouissimo tempore erit Antichristus, uidelicet multo plures iniuria sustinere quam presente. Sed et si delectat audire cur uiri ante feminas offerant, dicitur quia et primitiua Ecclesia in pressura, quando nondum pleniter Christiani erant, plures iniurias sustinuerunt quam modo sustineat presens Ecclesia. Femine in medio offerunt, quia, sicut liquido patet, silentium est magnum in Ecclesia. Deo enim gratias, Christianitas maxime in istis temporibus uiget, precipue quoniam sublimis potestas Christiana est. Presbyterorum ministerium est et diaconorum in altari et circa altare ministrare; ideoque  ipsi soli accedunt ad altare, quorum ministerium est circa altare.



Quomodo stent ministri episcopi, diaconi et subdiaconi circa altare hore misse.

De ministrantibus hora misse. ---Eo namque tempore quo missa celebratur, diaconi stant retro episcopo, et subdiaconi ante faciem eius. Notum est enim dixisse Christum discipulis suis: Omnes uos scandalum patiemini in me in ista nocte ; qui, sicuti Christus predixit, eadem nocte relicto eo fugerunt. Ac per hoc modo eadem hora secundi Ministri altaris recedunt a facie episcopi, ut significetur ad tempus apostolos absentes fuisse et tamen retro exspectantes, quoniam post passionem illum secuti sunt. Quid est retro stare? Procul dubio sequi  anteriorem. Subdiaconi uero post angelicum hymnum stant inclinati usque dum dicitur: Nobis quoque peccatoribus. Tunc primo se erigunt, et stant in loco ubi ante steterunt; quoniam discipuli et mulieres sequentes erant Dominum usque ad locum crucifixionis, non solum sequentes, sed et plangentes. Conuersus autem iehsu dixit: Filie Ierusalem, nolite flere super me, sed super uos et super filios uestros . Mulieres flebant quasi pro peccatore; sed ipse Dominus ostendit non super illum debere flere, sed super ipsas que peccatrices erant. Et quid uis dicere quale ministerium habeant subdiaconi, quando stant inclinati, si pro suis peccatis non orant et plorant? Per tropologiam subdiaconi inclinati sunt, quia declinauerunt. Stant erecti per confessionem,  et rursum aspiciunt in faciem pontificis, postquam dicit: Nobis quoque peccatoribus. Et quomodo poterant discipuli et mulieres claudere oculos suos ut non uiderent Dominum in cruce pendentem quem tantum amabant? Subdiaconi in ipso aspectu perseuerant usque dum fanone calix circumdatur. Tunc demum recedunt, ut preparent calices in quo corpus Domini honorifice seruetur. Audiet quandiu supra die steterint ad crucem. Lucas inquit: Hic accessit ad Pilatum, et petiit corpus Iesu, et depositum inuoluit in sindone. Subsecute autem mulieres que cum ipso uenerant de Galilea, uiderunt monumentum, et quemadmodum positum erat corpus eius. Et reuertentes parauerunt aromata et unguenta, et sabbato quidem siluerunt . Mulieres quidem parant  aromata et unguenta unde condiatur corpus Domini, ne in puluerem redigatur. Subdiaconi quidem, postquam uident calicem circumdatum linteo, uadunt et preparant calices siue sindones mundas in quibus recipiant corpus Domini, ne in terram cadat et in puluerem uertatur. Mulieres sabbato siluerunt. Scilicet et subdiaconi exspectant usque dum oratio Dominica compleatur et id quod pendet ad hanc orationem. Conuenienter quippe sabbatum coaptatur orationi Dominice, in qua sunt septem petitiones. Etenim per septimam sabbati septiformis spiritus intelligitur. uel de oratione Dominica, que sabbato aptatur. uel silentium sabbati requiem mentis designat, que datur per septem dona Spiritus sancti.  Et hec dona nos petimus in oratione Dominica. Unde ministri Ecclesie eadem hora quiescunt. Plane diaconi inclinati permanent usque dum compleatur oratio Dominica. Et Subdiaconi erigunt se cum audiunt: Nobis quoque peccatoribus, per quos designantur illi quibus Christus dixit: uos autem sedete in ciuitate donec induamini uirtute ex alto , scilicet apostoli. Sed istorum declinatio perseuerans eorum perseuerantiam in oratione designat ut acciperent promissum Domini. Quibus utique precepit specialiter exspectare promissum Spiritus sancti in Ierusalem usque ad Pentecosten, illi stant inclinati usque dum compleantur septem petitiones orationis Dominice, et de quibus supra legitur quod ministrantes ei erant usque ad sepulcrum, et postea preparantes  aromata. Illi qui horum typum tenent, recedunt de altari ad ministerium preparandum quando audiunt: Per omnia secula seculorum. Amen.


uersus.

Ecce habes hic tumulum Christi quam conspicis aram.
   Hinc sursum mente culmina celsa pete.
Lintea mirantur pariter flagrantia precans
   Concordes Domino. Hec tu meditare pie.
Discipuli uultum in terram deponite uestrum,
   Hoc uobis monstrant agmina sancta matrum.
Astemus humiles nos cum mulieribus omnes
   Ante pias facies angelicas iugiter.



De Te igitur, cur secreto cantetur.

Consuetudo namque Patrum nostrorum habebas ut qui orationem facerent, laudem Deo referrent. Igitur quod excelsa uoce dicimus ante Te igitur, ad laudem pertinet Creatoris nostri, ut manifeste omnibus  demonstretur qui hanc ualent distinguere, ubi et nos Deo gratias referendas esse refertur et angelicam creaturam pronuntiat unamquamque in ministerio apto laudare Creatorem suum. Postea namque sequitur Te igitur, oratio uidelicet specialis sacerdotum, in qua orat et specialiter pro aliquibus, ut facit pro Apostolico, et postea ubi dicit famulorum famularumque tuarum, et illico postquam pro propriis orationem fundit, generaliter se conuertit pro omnibus orare adiungens: Et omnium circum astantium, et cetera his similia. In eo uidelicet quo ista oratio specialiter ad sacerdotem pertinet, solus Sacerdos in eadem intrat, secreto eam decantat. Sequitur magistri sui precepta qui dicit: Tu autem cum oraueris, intra in cubiculum , et  cetera. Iste namque mos apud nostram Ecclesiam usque hodie manet ut si quis orationem facit, specialiter facit. Hanc ita exaltat uoce ut se ipsum admoneat quid in secreto cordis sui postulare debeat. Neque ab re est quare mos iste apud Christianos teneatur. Procul dubio quia Christus solus orabat. Unde Mattheus: Et dimissa turba, ascendit in montem solus orare .



De crucibus in Te igitur.

Cruces in hac oratione senario numero perficiuntur, ut sicut Dei opera perfecta sunt, ita et eiusdem Dei et Domini nostri Iesu Christi corpus perfectum intelligatur. Senarius enim numerus partibus suis commutatus perfectus est. Hoc significat quod nouissima  crux cum oblatione celebratur, quod pro tota Ecclesia uenerat is pati cuius corpus passioni succubuit usque ad tactum crucis.


Aliter.

Quinque etiam ordines crucium que fiunt ante sextum, quando cum oblata tangitur calix, significat quinque etates mundi ante natiuitatem Domini, sextus uero tempus illud quod restat a natiuitate Domini usque in finem mundi. Significat enim semel tactus calix oblata semel Dominum ascendisse crucem, ut finem haberet cruciatus qui fiebat per quinque etates mundi. Per oblatam que exaltatur in manu signantur prophete, qui in manibus exaltabant uerum panem Christum quando eius Incarnationem aperta uoce prophetabant. Unde Isaias: Ecce,  inquit, uirgo concipiet et pariet filium . Cum ipsam crucem uidet diaconus facere et incipere, calicem exaltare uadit, et tenet calicem simul cum episcopo exaltatum usque dum dicit: Per omnia secula seculorum, et postea ponit calicem in altare, et inuoluit eum sudario. Nempe Ioseph, accepto corpore Iesu, inuoluit illud in sindone munda, et posuit illud in monumento suo. Hunc presentem diaconum propter conueniens ministerium in typo ponimus Ioseph, siue generaliter in typo eorum qui casto corde mysteria Christi suscipiunt. Diaconus siquidem qui tenet calicem exaltatum cum Pontifice, ponit illum in altare, quia Ioseph deposuit de cruce corpus dominicum, et posuit in monumentum. Diaconus, sicut diximus, inuoluit cum sudario calicem,  quoniam Ioseph inuoluit in sindone munda. In ipso altari, id est, in sepulcro, corporale iacet. Per quod intelligitur ipsum linteum maius quo totum corpus Domini tegebatur in sepulcro. Et per illud quod aliquam partem calicis tegit sudarium, intelligimus quod aliquam partem capitis Domini tegebat et aliquam non tegebat, sicut mos Iudeis est facere, et remanet in altari, id est, in sepulcro. Hoc opus usque dum tria capitula compleantur, id est, prologus de oratione sequenti: Pater noster, et Libera nos quesumus, Domine. Etenim tres dies in sepulcro Dominus quieuit. Postea namque commistum corpus Domini cum uino, simulque pace annuntiata, aufertur Dominicum corpus de altari, quoniam in tertia die anima que descendit ad inferna ut liberaret  iustos, corporis uiuificaret membra, rediit ad corpus, et non est amplius inuentum Dominicum corpus in sepulcro. Et ideo quoniam totus homo surrexit simul, fas est ut illico cum oblatione calix Domini auferatur de altari.



De nominibus quatuor orationum episcoporum siue populi in missa.

Prima oratio, aliquando oratio dicitur, aliquando collecta. Manifestum est quod ideo oratio dicitur, quia precantur bona pro populo. Collecta uero, quia populus inchoatur colligere in unum. Libeat fraternitatem tuam mihi, frater carissime, uti auctoritate sancti Augustini in hoc opusculo. Istud officium namque in quatuor species diuidit, id est, in precationes,  in orationes, in postulationes, in gratiarum actiones, ita commemorans. Quidquid agitur in officio misse, antequam oblate ponantur in altari, precatio nominatur. Et hanc distantiam facit inter precationem et deprecationem et imprecationem quod precatio sit quando bona optat populo, deprecatio quando orat ut deuitet malum et desinat a peccatis, imprecatio quando mala optat, id est, maledicit. Prima uero oratio quam dicit episcopus precatio nominatur, id est, optatio bona pro populo. Diximus namque quod introitus foret ad officium prophetarum, quoniam per ora prophetarum Christus intrauit in mundum, et non solum intrauit, sed et carnem assumpsit, et homo factus est, ducens originem secundum carnem de sanctis patriarchis, quorum unus  ualde optat et commendat exspectationem eius populo eius dicens: Non auferetur sceptrum de Iuda, et dux de femore eius, donec ueniat qui mittendus est, et ipse erit exspectatio gentium . Et iterum: Salutare tuum exspectabo, Domine . Itemque: Obsecro, inquit, Domine, mitte quem missurus es . Hoc bonum optat sancta Maria uirgo Dei genitrix, quando Angelo respondit: Fiat mihi, ecce ancilla Domini, secundum uerbum tuum, ut ipse procedat ex meo uirginali utero qui saluet populum suum a peccatis eorum .



De secreta.

Secreta dicitur eo quod secretam orationem dat episcopus super oblationem, ut Deus uelit respicere super oblationem propositam et deputare eam future  consecrationi. Notum est enim ideo secretam orationem facere super oblationem ut possit ex ea fieri corpus Christi.



De fractione oblatarum.

Fractio oblatarum illam fractionem significat quam Dominus duobus fecit in Emaus. Qua de re solent aliqui episcoporum, quando inuicem communicant, tres portiones facere de una oblata in typo horum trium, id est, Christi et Cleope et, ut dicunt, Luce. Sicut enim multe Ecclesie sunt per uniuersum orbem terrarum propter diuersa loca, et tamen una sancta est catholica propter unam fidem, sic et multe oblate propter uota offerentium unus panis est propter unitatem corporis Christi. Si enim requiris  quare non integra oblata ponatur in calicem, cum constet integrum corpus Domini resurrexisse, partim resurrecturum, partim iam uiuit, ut ultra non moriatur, partim mortale est, et tamen in celo. Unde dicit Apostolus: Nostra autem conuersatio in celis est .



De pace annuntiata antequam commisceatur corpus et sanguis Domini.

Duobus enim modis potest accipi pax dicta ab episcopo siue presbytero antequam corpus Domini mittatur in sanguinem. Scilicet et illa pax per istam intelligi potest que iustis eodem tempore data est, quando anima Christi descendit ad infernum, et eruit inde omnes fideles, et abstersit Deus omnem lacrymam ab oculis eorum, ut amplius eis non sit  dolor neque luctus, sed in pace Dei, qua angeli pacati sunt cum eo ut uiuant in eternum. uel certe ea pax per istam intelligi potest que data est Christi corpori quando anima ad illud rediit; ut sicut neque anima unquam turbata est pro sua morte, ita nec corpus ultra turbetur de sua mutatione; sed ea pace fruantur utraque ut semper gaudeant de eterna immortalitate. Non enim ab re est si per tactum quo tanguntur labia calicis eodem tempore scripturam illam accipiamus: Et insufflauit in faciem eius spiraculum uite , ut eo membro restauratio uite legatur cui primo ut uiueret legitur data. Sane et illud rationi congruit ut quatuor sensus sunt in capite, per quatuor partes labia calicis tangantur, siue quia per quatuor partes mundi Christi resurrectio  speratur. Inde scriptum est: A quatuor uentis ueni, et insuffla super interfectos istos, et reuiuiscant . Sicut enim postquam pueri clamauerunt Osanna benedictus qui uenit, Gentiles quidam, qui nondum erant Dei, querebant per Philippum, qui erat os lampadis, uidere Iesum, in quo significatum est Gentiles futuros corpus Domini per fidem, ita et iste panis quando primum ponitur in altari, datur intelligi futurum de eo fieri corpus Domini. Audiamus quid de iam commemoratis gentilibus respondeat Dominus: Nisi granum frumenti cadens in terram mortuum fuerit, ipsum solum manet . In quo profecto ostenditur, nisi ipse moriatur, gentilitatem non fieri corpus suum. Sic sane et panis purus corpus suum antea fieri non poterat, nisi ad  memoriam reducatur Sacerdotis sacramentum passionis Domini, et crucis signaculum super eo celebretur.



Item de secreta.

Christus solitudinem quesiuit in oratione. Quanto magis non oportet querere, qui undique circumdamur tumultibus uitiorum et consuetudine seculari. Utile namque est omnem orationem specialem sacerdotum secretam esse, ut non cogitemus quomodo placeat uox et compositio oris populo terreno, sed tantummodo cogitemus qualiter mens soli Deo concordet, quem orat. Ab illo loco ubi secretam dicit episcopus usque ad Agnus Dei, totum illud uocat Augustinus orationes.



De prefatione.

 Prefatio namque dicitur quasi prelocutio. Hec namque oratio que prefatio dicitur, prelocutio est totius secuture orationis que inchoatur. Te igitur peruenit usque ad Agnus Dei. Hanc consuetudinem hec oratio tenet quam habuit oratio patrum nostrorum, qui solebant laudes Domino referre in oratione. Ita namque Daniel orauit: Domine Deus noster, qui eduxisti populum tuum de terra Aegypti in manu forti, et fecisti tibi nomen secundum diem hanc . Et paulo post: Auertatur, obsecro, ira tua et furor tuus a ciuitate tua, etc. Primo namque laudauit Dominum in eo quod eduxerit populum suum de seruitute graui. Et postea deprecatus est de presenti tribulatione.



De benedictione post communionem.


Post communionem hanc orationem Augustinus postulationem uocat. Post communionem namque dicit quia postquam populus communicat hec sequitur. Super populum uero, quia tunc benedicitur populus ut nostro sancto conueniant Euangelio. Post orationem et communicationem benedictio sequitur, quoniam postquam Christus in cruce orauit et coram discipulis manducauit et reliquias eis dedit, eleuatis manibus suis benedixit eos : et factum est cum benediceret eos, recessit ab eis, et ferebatur in celum. Nostra quippe benedictio postulatio est apud Dominum ut benedicere dignetur. Episcopus namque data benedictione reuertitur ad propria. Postea annuntiat diaconus, Ite Missa est.  In angelorum typo loquitur populo, qui dixerunt apostolis: Hic iehsu, qui assumptus est a uobis in celum . Et reliqua. Quid est namque: Ite Missa est, frater mi, nisi: Ite cum pace ad domos uestras. Legata est pro uobis oratio ad Dominum, et per angelos, qui nuntii dicuntur, allata est in conspectum diuine maiestatis. Populus respondit: Deo gratias. Hanc responsionem Augustinus uocat gratiarum actiones. Hoc agit sancta Ecclesia more apostolico, qui erant adorantes Iesum, et regressi sunt Ierosolymam cum gaudio magno . Audi qualiter apostoli Deo gratias referant, et erant semper in templo laudantes et benedicentes Deum qui uiuit et regnat in secula seculorum. Amen.



Qualiter quedam orationes et cruces in Te igitur agende sunt.


Te igitur, clementissime Pater, per Iesum Christum Filium tuum, Dominum nostrum, supplices rogamus et petimus uti accepta habeas et benedicas. Hic signat oblationem et calicem tribus uicibus, non tamen sub una cruce, sed separatim singulis singulas faciens cruces. Hec + dona, hec + munera, hec + sancta sacrificia illibata. In primis que tibi offerimus pro Ecclesia tua sancta Catholica, quam pacificare, custodire, adunare, et regere digneris toto orbe terrarum, una cum famulo tuo papa nostro illo. Memento, Domine, famulorum famularumque tuarum illorum et illarum  et omnium circum astantium quorum tibi fides cognita est et nota deuotio,  qui tibi offerunt hoc sacrificium laudis pro se suisque omnibus, pro redemptione animarum suarum, pro spe salutis atque incolumitatis sue, tibique reddunt uota sua eterno Deo uiuo et uero. Communicantes et memoriam uenerantes in primis gloriose semper uirginis Marie genitricis Dei et Domini nostri Iesu Christi, sed et beatorum apostolorum ac martyrum tuorum Petri, Pauli, Andree, Iacobi, Ioannis, Thome, Iacobi, Philippi, Bartholomei, Matthei, Simonis, et Tathei, Lini, Cleti, Clementis, Sixti, Cornelii, Cypriani, Laurentii, Chrysogoni, Ioannis et Pauli, Cosme et Damiani. Si fuerit natale sanctorum, hic dicat: Sed et diem natalitii beati illius uel beatorum illorum celebrantes, et omnium sanctorum tuorum,  quorum meritis precibusque concedas ut in omnibus protectionis tue muniamur auxilio per Christum Dominum nostrum. Hic inclinat se usque ad altare, dicens: Hanc igitur oblationem seruitutis nostre, sed et cuncte familie tue quesumus, Domine, ut placatus accipias, diesque nostros in tua pace disponas, atque ab eterna damnatione nos eripi et in electorum tuorum iubeas grege numerari, per Christum Dominum nostrum. Hic erigit se sursum, solam oblatam hic benedicit. Quam oblationem tu Deus in omnibus quesumus benedictam +, adscriptam +, ratam +, rationabilem, acceptabilemque facere dignare,  ut nobis corpus + et sanguis + fiat dilectissimi filii tui Domini nostri Iesu Christi. Qui pridie quam pateretur  accepit panem in sanctas ac uenerabiles manus suas, eleuatis oculis in celum ad te Deum Patrem suum omnipotentem, tibi gratias agens, benedixit +, fregit, dedit discipulis suis, dicens: Accipite et manducate ex hoc omnes. Hoc est enim corpus meum. Simili modo postea quam cenatum est, accipiens et hunc preclarum calicem in sanctas ac uenerabiles manus suas, item tibi gratias agens, benedixit +, dedit discipulis suis, dicens: Accipite et bibite ex hoc omnes. Hic est enim calix sanguinis mei Noui et eterni Testamenti, mysterium fidei, qui pro uobis et pro multis effundetur in remissionem peccatorum. Hec quotiescunque feceritis, in mei memoriam facietis. Unde et memores, Domine, nos tui serui, sed et plebs tua sancta, Christi Filii tui Domini Dei nostri, tam  beate passionis, nec non et ab inferis resurrectionis, sed et in celos gloriose ascensionis, offerimus preclare maiestati tue de tuis donis ac datis  hostiam + puram, hostiam + sanctam, hostiam + immaculatam, panem + sanctum uite eterne, et calicem + salutis perpetue. Supra que propitio ac sereno uultu respicere digneris et accepta habere sicuti accepta habere dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium, immaculatam hostiam. Hic inclinat se iterum iuxta altare, dicens: Supplices te rogamus, omnipotens Deus. Hic orat apud se quod uoluerit. Deinde dicit: Iube  hec perferri per manus angeli tui in sublime altare tuum in conspectu diuine maiestatis tue. Hic se erigit, hec uerba dicens: Ut quotquot ex hac altaris participatione sacrosanctum filii tui corpus et sanguinem sumpserimus, omni benedictione celesti et gratia repleamur per Christum Dominum nostrum. Hic orationes due dicuntur, una super dyptitios [Forte, diptycha], altera post lectionem nominum. Et hoc quotidianis uel in agendis tantummodo diebus. Memento etiam, Domine, et eorum nominum qui nos precesserunt cum signo fidei et dormiunt in somno pacis. Et recitantur. Deinde postquam recitata fuerint, dicit: Ipsis, Domine, et omnibus in Christo quiescentibus locum refrigerii, lucis, et pacis ut indulgeas deprecamur  per Christum Dominum nostrum. Nobis quoque peccatoribus famulis tuis de multitudine miserationum tuarum sperantibus partem aliquam et societatem donare digneris cum tuis sanctis apostolis et martyribus, cum Ioanne, Stephano, Matthia, Barnaba, Ignatio, Alexandro, Marcellino, Petro, Felicitate, Perpetua, Agathe, Lucia, Agne, Cecilia, Anastasia, et cum omnibus sanctis tuis, intra quorum nos consortium non estimator meriti, sed uenie quesumus largitor admitte per Christum Dominum nostrum. Hic archidiaconus erigens se uenit, et inuoluens calicem mappula, leuat illum contra domnum papam. Per quem hec omnia, Domine, semper bona creas. Hic ambo signat, id est, oblationem et calicem, tribus uicibus, singulis singulas facies cruces, sanctificas +,  uiuificas +, benedicis +, et prestas nobis. Hic leuat domnus papa oblationes duas usque ad oram calicis; et tangens eum de oblationibus, tenente illum archidiacono. Per ipsum et cum ipso et in ipso est tibi Deo Patri omnipotenti in unitate Spiritus sancti omnis honor et gloria. Tunc dicit in altum: Per omnia secula seculorum. Respondent: Amen. Tunc reponit oblationes in altare, et dicit in altum. Oremus. Deinde dicit: Preceptis salutaribus moniti, et diuina institutione formati, audemus dicere, Pater noster qui es in celis, sanctificetur nomen tuum, adueniat. Usque libera nos a malo. Tunc dicit domnus papa, interueniente nullo sono, hanc orationem: Libera nos, quesumus, Domine, ab omnibus malis preteritis, presentibus et futuris, et intercedente beata et gloriosa semper  uirgine Dei genitrice Maria et sanctis apostolis tuis Petro et Paulo atque Andrea, et sancto Stephano protomartyre tuo, et beatis confessoribus tuis Hilario, Martino, atque Benedicto,  cum omnibus sanctis, da propitius pacem in diebus nostris, ut ope misericordie tue adiuti, et a peccato simus semper liberi, et ab omni perturbatione securi per Dominum nostrum Iesum Christum Filium tuum. Deinde dicit: Pax Domini nostri Iesu Christi sit semper uobiscum. Respondent, et cum spiritu tuo. Deinde dat pacem altario uel patene. Et sic populus dat sibi pacem. Dum uero domnus papa dicit: Pax Domini sit semper uobiscum, non mittit partem sanctam in calicem, sicut ceteris sacerdotibus mos est dum confringunt,  et Agnus Dei dicunt. Et expleta confractione communicat domnus apostolicus, partem sibi mordet, et reliquam in calicem mittit, faciens crucem de ea tribus uicibus super calicem nichil dicens; et sic confirmat de calice, tenente calicem archidiacono. Quando uero domnus apostolicus descendit ab altari, incipit communicare populus. Dicitur Antiphona ad communionem; et expleta communione et antiphona, tum surgit domnus papa, et ueniens ad altare salutat altius, dicens: Dominus uobiscum. Respondent, et cum spiritu tuo. Deinde dat orationem: Quod ore sumpsimus, Domine, mente capiamus, et de munere temporali fiat nobis remedium sempiternum per Dominum nostrum Iesum Christum.





SYMPHOSII AMALARII EPISTOLAE.

*



EPISTOLA PRIMA. AMALARII AD IEREMIAM SENONENSEM ARCHIEPISCOPUM DE NOMINE IESU.


Clarissimo Patri et acutissimo rhetori Ieremie uati in nostra Ierusalem Amalarius.

Scribunt Saluatoris nostri Iesu nomen per aspirationem, cuius rationis expers sum. Scio uobis ignotum non esse, si alicuius rationis causa postponatur post I aspiratio in nomen Iesu, quam intimate filio uestro si adsit. Scio si est, adfore in promptuario mentis uestre quod fluat ad me. Antequam pergeret domnus Carolus Romam nouissime, audiui sacerdotes Gallie nostre sonare Gisus, quod neque cum Hebreis neque cum Grecis conueniebat. Ab illo tempore audio iehsu, ut opinor, quod conuenit cum  Hebreis, quorum ducis nomen legitimus iehsu. Qui iehsu nomine suo prefigurabat nostrum Iesum, ut Sedulius:

. . . . Iam tunc famulata uidebant
Sidera uenturum premisso nomine Iesum.

Nam Greci his notis .. conscribunt illud nomen; et legunt : Unde mihi uidetur, si tamen uobis non alias, oportere scribi per et et , siue , quod legimus Ihesus. Quibus notis memoratum nomen scribere debeam, oro ut mandetis.





EPISTOLA II. IEREMIAE AD AMALARIUM.

Porphyrius philosophus nomen IESU in anacrosticha sua Latine scribit hoc modo IHESUS, quem nouimus utriusque lingue peritissimum fuisse, usus  uidelicet ita Greca littera pro longa, quam Greci in lingua propria pro longa semper sonant. Latini uero pro longa. Alia uero ratione imitantes Hebreos Iesum pronuntiamus, non per aspirationem, sed per Grecum scribentes.



EPISTOLA III. AMALARII AD IONAM EPISCOPUM.

Pater intimate nato, quibus notis inferius figuratis rectius uideatur uobis pingi nomen Iesu an .

At ille, inquit, sicut et Grecis litteris, et alia qualicunque Latina conuenienti superioribus scribitur nomen Christi, ita et addita conuenienti Latina scribitur .



EPISTOLA Iu. AMALARII AD RANTGARIUM EPISCOPUM.


Amalarius Rantgario episcopo reuerendissimo ciuitatis Nouiomensis.

Memini me interrogatum a uestra paternitate quomodo  intelligerem quod scriptum est in Dominica institutione: Hic est calix sanguinis Noui et eterni Testamenti, mysterium fidei. Quia comperi uos uelle scire quomodo intelligerem illud, ideoque scriptis paucis litteris intimo quomodo sentiam. Fuit enim calix ueteris Testamenti de quo in Exodo scriptum est, cap. XCuIII: Tulit itaque Moyses dimidiam partem sanguinis, et misit in crateras: partem autem residuam fudit super altare . Et paulo post: Hic est, inquit, sanguis federis quod pepigit Dominus uobiscum super cunctis sermonibus his . Hunc calicem consummauit Dominus in cena sua secundum Lucam dicentem: Et accepto calice gratias egit et dixit: Accipite et diuidite inter uos. Dico enim uobis quod non bibam de  generatione uitis, donec regnum Dei ueniat. Calix ueteris Testamenti, sanguine animalium irrationabilium redundabat. Ille sanguis figura fuit ueri sanguinis Christi. Quem calicem, id est, in quo bibimus sanguinem Christi, initiauit nobis ipse in memorata cena post consummatum priorem calicem, ut idem Lucas memorat in sequentibus: Similiter et calicem postquam cenauit, dicens: Hic est calix Noui Testamenti in sanguine meo, qui pro uobis fundetur . Hic calix est in figura corporis mei, in quo est sanguis qui manabit de latere meo ad complendam legem ueterem, quo effuso deinceps erit Nouum Testamentum; quoniam nouus sanguis et innocens, id est, hominis absque peccato effundetur pro redemptione humana, quod antea non est factum sanguine  alicuius animalis irrationalis. Iste sanguis nouus est, qui effusus est pro salute nostra, quia non est animalis alicuius irrationabilis, sed hominis rationalis; propterea dicitur Noui Testamenti, quoniam illo effuso uetera transierunt, et facta sunt noua. Ipse uocatur eterni Testamenti, quia Nouum Testamentum non mutabitur ad aliud Testamentum, sicut mutatum est uetus in Nouum. Ipse uocatur mysterium fidei, quoniam qui credit se redemptum ab eo sanguine, et imitator fit passionis ipsius, ei proficit ad salutem et ad uitam eternam. Unde Dominus dicit: Nisi manducaueritis carnem filii hominis, et biberitis eius sanguinem, non habebitis uitam in uobismetipsis . Hoc est, nisi participes fueritis mee passionis, et credideritis me mortuum pro uestra  salute, non habebitis uitam in uobis. Mysterium Grece, Latine secretum, quia fides ista latet in cordibus electorum, propterea uocatur secretum fidei. Mysterium fidei fides est, ut Augustinus in epistola 23 ad Bonifacium episcopum: Sicut ergo secundum  quemdam modum sacramentum corporis Christi, corpus Christi est, sacramentum sanguinis Christi, sanguis Christi est; ita sacramentum fidei, fides est. Simili modo possumus dicere: Hic est calix sanguinis mei Noui et eterni Testamenti; ac si dicat: hic est sanguis meus qui pro uobis datur, ut deinceps Nouum et eternum Testamentum a me accipiatur et teneatur. Sequitur: mysterium fidei hoc credere debetis, id est, hanc fidem habere debetis, ut per illum remissio uobis sit omnium peccatorum.



EPISTOLA u. AD HETTONEM [a 1Kb] MONACHUM.

Dignata est fraternitas uestra nobis mandare, ut auctorem illum uobis nominarem, qui distinctionem  facit inter Seraphin, quando neutri generis est, et quando masculini. Non omnia mihi in promptu possunt occurrere, que de illis agminibus legistis et legi. Tamen illum auctorem modo promam qui discernit inter cherubin neutri generis et masculini, nec non et illum qui Seraphim per m, masculi generis dicit, et neutri per n. Opinor quod eisdem finalibus litteris terminetur apud Grecos cherubin et seraphin. Dicit Hieronymus in tractatu Ezechielis tertii libri: »Quanquam plerique cherubin neutrali genere numeroque plurali dici putent, nos scire debemus singulari numero esse cherub generis masculini, et plurali eiusdem generis cherubim, non quo sexus in ministri Dei sit, sed quo unumquodque iuxta lingue sue proprietatem diuersis appelletur generibus.  Angeli uocantur numero plurali Malachim, et cherubim et seraphim eiusdem generis et numeri.« Ubi sanctus Hieronymus dicit, nos scire debemus quod Latinus Latinis fuit locutus. Ipse erat Latinus, Paula et filia eius Eustochium Latine erant. Ex hoc intelligere possumus, quod nos Latini debemus illorum ministrorum nomina masculino genere tenere iuxta Hebraicam auctoritatem, quam Hieronymus interpretatus est. Et ubi dicit: »Non quo sexus in ministris Dei sit, sed quo unumquodque iuxta lingue sue proprietatem diuersis appelletur generibus:« ex hoc intelligimus quod alterius generis sunt ministri memorati in peregrina lingua. Dicit Beda in libro primo de tabernaculo et uasis eius: »Et quidem numero singulari cherub,  plurali autem cherubin dicitur, et est nomen generis masculini; sed Greca consuetudo neutro genere cherubin posuit, m littera in n mutata. uerum noster interpres Hebreum secutus idioma, masculino genere posuit.«

Monstrabo iterum ubi idem interpres Hieronymus ponat seraphin neutro genere. Scribit in libro quem fecit de seraphin  que leguntur in Isaia inter cetera: »Nullum prophetarum extra Isaiam uidisse seraphin circa Deum stantia, et ne ipsa quidem seraphin alibi lectitari.« Nouit caritas uestra quando dixit stantia, et ipsa neutro genere ea  protulisse. Habemus et non minimam auctoritatem ex consuetudine Ecclesie, que solet quotidie in oratione que fit super mensam proferre, Beata seraphin.



[b 1Kb] EPISTOLA uI. AD GUNTRADUM.

Amalarius Guntrado dilecto filio in disciplina Christi.

Fili mi, recordatus sum percunctatum esse pollens ingenium tuum, quare non me cum maiori cautela custodirem, ne illico post consumptum sacrificium spuerem. Addidisti, quod non uideres ceteros sacerdotes hoc facere, id est statim spuere post comestam eucaristiam. Quando hoc audiui a te, nec multum tibi dixi, nec cogitaui ex hoc tibi respondere,  nauci duxi talem percunctationem; iam in itinere degens aporiatus sum tua dilectione, ne aliqua suspicio remaneret tibi falsa in pectore. Quasi ergo propterue hoc agerem contra nostram religionem, et ne remaneres in aliquo errore ignorantie, idcirco potissimum quoniam sensi te sensisse me agere contra consuetudinem religiosorum presbyterorum, malui ex itinere formare tibi animum meum; quam diutius remanere ardens ingenium tuum in suspicione inutili. Attende primo, fili mi, sententie Pauli dicentis: Spiritalis iudicat omnia; ipse autem a nemine iudicatur . Si quod circa spiritum est in suo ordine manet, ea que per corpus geruntur recta deputantur, dicente eodem Apostolo: Omnia munda mundis . Multi sunt qui  munditiam corporis obseruant secundum usum Phariseorum, ex quorum tamen mentibus procedunt immunda, que Dominus computat in Euangelio dicens: De corde enim exeunt cogitationes male, homicidia, adulteria, fornicationes, furta, falsa testimonia, blasphemie: hec sunt que coinquinant hominem . Inter ista non deputatur sputum, nec-procedit ex mala cogitatione que coinquinat hominem. Sputum naturale est nobis, sine peccato procedit ex nobis, sanitati nostre proficit eius processio, sine uituperatione religiosorum hominum agimus quod Christus egit pro salute nostra, docente Euangelio: Lutum fecit Dominus ex sputo, et liniuit oculos ceci nati . Et iterum  secundum Marcum: Misit digitos suos in auriculas, et expuens tetigit linguam eius . Corpus Domini saluti hominum consecratum est in eternum. Eiectio sputi salutem prestat temporalem. Ad hoc deprecamur sanitatem temporalem, ut potius occurramus eterne saluti. Quod est officium eterne salutis, non est contra institutionem Domini. Quamuis Apostolus dixisset: Quando infirmor tunc fortior sum et potens . Tamen sanitati studebat, ut nouimus ex admonitione facta ad Timotheum cum dicat: Noli aquam bibere, sed modico uino utere propter stomachum, et frequentes tuas infirmitates .

 Tu, fili, in redargutione tua non propter aliud ostendisti mihi tibi displicere me spuere, nisi quia ceteros sacerdotes perspexisti a sputo diutius se abstinere post sacrificium. Tu adhuc puerulus non uidisti multos sacerdotes; forsan quos sepissime uidisti uenatoribus iuncti sunt, qui solent manus lauare a recenti sanguine bubalorum suorum et hircorum, sicut et populares faciunt quando ad communem mensam accedunt? Non hoc dico, quod non debeamus corpus Domini uenerari pre omnibus sumptibus, sed quod si ueneratum fuerit ab interiore homine, quidquid naturaliter ab exteriore agitur, Dominico honori deputatur. Quamuis sagacitas infantie tue nobilissima mihi quod displiceret non ostenderet, tamen, ut reor, uideo quod tibi displiceat  meo sputo, hoc est, quasi sumptum corpus simul cum sputo proiiciam. Fili, non ita retur animus patris tui: illum precor qui dicit Psalmista: Fortitudinem meam ad te custodiam . Flegmaticus homo si studuerit sanitati sue, sepius curabit flegma eiicere. Non est prohibitus flegmaticus a promotione sacrorum ordinum. Non enim ignorauit Paulus humores nociuos, et nimium abundantes, sepius fore necesse exire ab homine: tamen quando abnegauit episcopum superbum, iracundum, uinolentum, percussorem, turpis lucri cupidum, non abnegauit flegmaticum. Forte tui animales inflati munditia corporis, possunt uidere uicia nociua in secreto figmento suo, que Paulus apostolus non potuit forte uidere in Spiritu sancto.  Absit, fili mi.

Si potuissem me abstinere tandiu a sputo quandiu satisfacerem tuis, ut non haberent quod reprehenderent in me, hoc ultro curarem, precipiente Apostolo: Prouidentes bona non tantum coram Deo, sed etiam coram omnibus hominibus . Sed quia hoc mihi difficile est, tamen confido in Domino, si mens mea pura fuerit et humilis in conspectu eius, ut faciat intrare corpus ad animam meam uiuificandam, et quod exeundum est propter sanitatem corporis, faciat exire sine dispendio anime. Si quis hoc non credit eum posse si uoluerit, non credit eum omnipotentem esse. Et qui non sperat eum hoc uelle, non recipit sententiam Pauli dicentis: Qui omnes homines uult saluos fieri : id est illos qui saluationi deputati sunt. Fili mi, recordare quod sepissime solebas mihi proferre: Nisi Dominus custodierit ciuitatem, frustra uigilat qui custodit eam . Si aliquod scrupulum tue menti adhuc heret de re prelibata, uita comite noli patri tuo abscondere. Tene quod tenes, Dominus tibi multiplicet sensus prelibatos, ultro quam petere scias.

De corpore Domini quod sumimus, est mihi dicendum, quamuis sit dispar exemplum presenti rei, quod ualentinianus imperator dixit militibus, qui ei socium adsciscere uoluerunt: uestrum fuit, inquit, quod me constituitis imperatorem, meum est socium eligere quem uoluero. Ita uero uestrum est  uelle et precari Dominum cor mundum, suum est corpus suum per artus et uenas diffundere ad salutem nobis eternam. Ipse enim dixit quando panem tradidit apostolis: Hoc est corpus meum quod pro uobis tradetur . Suum corpus quando uoluit, et quando uult in terra uersatur. Etiam post Ascensionem suam non dedignatus se Paulo apostolo monstrare in templo Ierosolymis quod erat in terra: Domini est terra et plenitudo eius . Omnis terra in sua conditione consistens benedicit Domino. Sola mala uoluntas facit uas suum pollutum ad suscipiendum Dominum. Hec propterea dico, ut si forte me ignorante, aut non consentiente exierit de ore meo ex corpore Domini, non me putes alienum a religione Christiana, quasi contemptui habeam  corpus Domini mei; aut ipsum illuc dirigatur quo non uoluit, seu non uult uenire. Per hoc corpus anima nostra uiuit, dicente eodem Domino: Nisi manducaueritis carnem filii hominis, et biberitis eius sanguinem, non habebitis uitam in uobismetipsis . Si enim ipsum corpus uita nobis est, non ei aufertur propter nostram separationem ubicunque fuerit quod ex se habet, et nobis ex se tribuit.

Fili mi, dic presbyteris tuis, ut caueant ne unum uerbum ex his que Dominus locutus est in Euangelio, excedat de corde eorum, quoniam et ipsum uita nobis est, sicut panis consecratus. Dicit Dominus in Euangelio: uerba que ego locutus sum uobis, spiritus et uita sunt . Preceptum est  mihi in lege: Si aliquid remanserit de agno, ut igne comburam illud . Ille agnus Christi carnem prefigurabat. Reliquie agni que igne comburi uidebantur, mysteria sunt diuinitatis, que capi non possunt a nobis, sed Domini precepto igne caritatis assumenda sunt in celesti oblatione. Illi, id est igni caritatis, omnia commendo, mea ut et illo uitia consumantur, et boni affectus assumantur.

Ita uero sumptum corpus Domini bona intentione, non est mihi disputandum, utrum inuisibiliter assumatur in celum, an reseruetur in corpore nostro usque in diem sepulture, aut exhaletur in auras, aut exeat de corpore cum sanguine, aut per poros emittatur, dicente Domino: Omne quod intrat in os in uentrem uadit, et in secessum emittitur . Hoc solum cauendum est, ne Iude corde sumam illud, et ne contemptui habeatur, sed discernatur saluberrime a communibus cibis.

De altero unde redarguisti patrem, non modo respondeo per omnia: forte dederit Dominus, ut te aliquando aliquo modo adhuc uideam, et loquar de eo ore ad os. Interim dico: Dio, fili, quare non cecinisti patri tuo uirgilianum istud:

Frigidus, o pueri, fugite hinc, latet anguis in herba.
Precipitur in canonibus  ut omnes ingredientes ecclesiam communicent, quod si non communicauerint, dicant causam quare non communicent,  et si rationabilis exstiterit, indulgeatur illis, sin autem, excommunicentur. Comperi te anchoram mentis tue fixisse in pelago et non in portu; fixisti illam in Gennadio Massiliensi episcopo. Hortor ut potius figas illam in portu tutissimo Augustino, scilicet testificato per uniuersas ecclesias. Hortatus est te Gennadius ut precipue per dies Dominicos communices: forte non erat consuetudo illius ut per singulos dies missam celebraret. Si enim esset, non hortaretur per solos Dominicos dies potissimum communicare: Grecorum aliquorum presbyterorum consuetudo est, ut a quinta feria se preparent et sanctificent ad missam celebrandam; potest euenire ut in tertia feria siue quarta peccatum committamus, quod non abluatur usque post finitum  diem Dominicum. Quapropter non rite communicamus per singulos dies Dominicos: et potest fieri ut Deo placeamus per singulos dies unius hebdomadis, in quibus gustare et uidere fas est quam dulcis sit Dominus. A tam dilecto hospite non oportet dilectores diu abesse, quem compulerunt secum hospitari in die resurrectionis eius duo ex discipulis in Emmaus.

Fuge, fili mi, a pelago ad tutum portum Augustinum, ipse enim tibi dicit ad Ianuarium : »Rectius inter eos fortasse quispiam dirimit litem, qui monet ut in Christi pace permaneat. Faciat unusquisque quod secundum suam fidem pie eredit faciendum esse: neuter eorum exhorreat corpus et sanguinem Domini, sed saluberrimum sacramentum  certatim honorare contendant: neque enim litigauerunt inter se, aut quisquam eorum se alteri preposuit Zacheus et ille centurio, cum alter eorum gaudens in domum suam suscepit Dominum, alter dixerit: Non sum dignus ut intres sub tectum meum . Fili mi, si te cognoscis peccatorem, oportet ut a te non repellas Dominum, sed satis ei fac per penitentiam, et in spiritu contrito et humiliato suscipe illum; si iustus es, gaudens suscipe illum; si infirmus, precare ab illo sanitatem, et cade in faciem ante pedes eius, sicut unus de decem leprosis gratias age, ut dicat tibi: Surge et uade, quia fides tua te saluum fecit . Et ne differas de die in diem conuerti ad illum, quia quocunque die conuersus ingemueris,  saluus erit. Iuxta Augustinum, quando uidebis pium affectum esse in te, sume corpus Domini, ut tibi uitam sempiternam prestet. Noli differre ad diem Dominicum, quia nescis si contingas illum.


De obseruatione Quadragesime.


[a 1Kb] Cauendus quoque est usus multorum. Solent enim plures qui se ieiunare putant, mox ut signum audierint ad horam nonam manducare; qui nullatenus ieiunasse credendi sunt, si ante manducauerint quam uespertinum celebretur officium. Concurrendum enim est ad Missas, et postea auditis missarum solemniis, siue uespertino officio, largitis prius eleemosynis, ad cibum accedendum est. Si uero aliqua necessitate constrictus quis fuerit, ut ad missam uenire non ualeat, estimata uespertina hora et completa oratione sua, ieiunium soluere debet.

Sciendum quoque est, quod in singulis diebus Dominicis in Quadragesima preter hos qui excommunicati sunt, sacramenta corporis et sanguinis Christi  ab omnibus fidelibus sumenda sunt, et in Cena Domini, et in uigiliis Pasche, et in die Resurrectionis Domini penitus ab omnibus fidelibus communicandum est: et ipsi dies Paschalis hebdomade omnes equali religione colendi sunt. Admonendus est igitur populus ut ad sacrosanctum sacramentum corporis et sanguinis Domini nequaquam indifferenter accedat, nec ab hoc nimium abstineat, sed cum omni diligentia atque prudentia eligat, tempus quando ab opere coniugali abstineat, et uitiis purget, et uirtutibus exornet, eleemosynis et orationibus insistat, et sic ad tantum sacramentum accedat.



EPISTOLA uII. AD EPISCOPUM ANONYMUM.


Sufficere quidem credimus fidei tue quoniam queris in Christo Iesu ac sacerdotalis nominis arctam tibi et angustam intellellectus uiam in Domino reserari: quia precedentibus meritis, ac uirtutis insignibus ad officium a Domino electus es, licet in multis gratia Christi in eis operibus comprobetur, et cessante merito conuersationis ac uite, sola Dei dona fructificent: tamen quia tu pre ceteris dilectus a Domino comprobaris, quia et legis opera complesti, et commoraris in gratia usque ad eminentem scientie caritatem intellectum Dei tecum colloquentem festinas, et existentibus cogitationibus insignibus hoc uis nosse quod factus es: totius tibi Ecclesie prout precipit, sacramenta reserabit, ordinem locumque custodiens, et quid qualiter obseruare  debeas docens, si modo ad iniuriam non reuoces nouelli exhortationis industriam, ac te pudeat paulumper minorem esse, cum dicis quia seposito ut uilis priuilegium dignitatis habes.




uolume back matter






ORDO RERUM QUAE IN HOC TOMO CONTINENTUR.

    LIBER DIURNUS ROMANORUM PONTIFICUM Col. 9
    Epistola dedicatoria. 9
    Prefatio ad lectorem. 11
    CAPUT PRIMUM.---Indiculum scribende epistole. 21
    Argumentum. 21
    Titulus primus.---Ad principem. 23
    Tit. II.---Ad Augustam. 23
    Tit. III.---Ad patricium. 24
    Tit. Iu.---Ad comitem imperialis obsequii et exarchum. 24
    Tit. u.---Ad consulem. 25
    Tit. uI.---Ad regem. 25
    Tit. uII.---Ad patriarcham. 25
    Tit. uIII.---Ad episcopum forensem. 25
    Tit. IX.---Ad archiepiscopum Rauenne. 25
    Tit. X.---Ad episcopum. 26
    Tit. XI.---Ad presbyterum, diaconum, primicerium et secundicerium. 26
    Tit. XII.---Subscriptio constituti. 26
    CAPUT II.---De ordinatione summi pontificis. 27
    Argumentum. 27
    Titulus primus.---Nuntius ad exarchum de transitu pontificis. 27
    Tit. II.---Decretum de electione pontificis. 28
    Tit. III.---Relatio de electione pontificis ad principem. 31
    Tit. Iu.---De electione pontificis ad exarchum. 33
    Tit. u.---De electione pontificis ad archiepiscopum Rauenne. 36
    Tit. uI.---De electione pontificis ad iudices Rauenne. 37
    Tit. uII.---De electione pontificis ad apocrisiarium Rauenne. 38
    Tit. uIII.---Ritus ordinandi pontificis. 38
    Tit. IX.---Indiculus pontificis, seu professio pontificia.39
    Secunda professio fidei. 44
    Tertia professio fidei post ordinationem. 54
    CAPUT III.---De ordinatione episcopi suburbicarii a summo pontifice. 59
    Argumentum. 59
    Titulus primus.---Decretum de electo episcopo quod leget notarius regionarius. 61
    Tit. II.---uocatoria. 61
    Tit. III.---Decretale quod legit diaconus designato episcopo. 62
    Tit. Iu, u.---Item alia. 63
    Tit. uI.---Promissio fidei episcopi. 64
    Tit. uII.---Cautio episcopi. 68
    Tit. uIII.---Indiculus episcopi. 72
    Indiculus episcopi de Laugobardia. 74
    Tit. IX.---Synodale quod accipit episcopus. 74
    Tit. X.---Formata quam accipit episcopus. 76
    Tit. XI.---Synodale, ut episcopus alterius ciuitatis in alia ecclesia possit incardinari. 77
    Tit. XII.---Preceptum de adunandis ecclesiis. 78
    Tit. XIII.---Inuitatoria ad episcopum, in natali pape. 79
    Tit. XIu.---Excusatoria. 79
    Tit. Xu.---Excusatoria quando episcopus infirmatur. 79
    Tit. XuI.---Epistola ad episcopum exhortandum. 80
    Tit. XuII.---Epistola consolatoria. 80
    CAPUT Iu.---De usu pallii. 81
    Argumentum. 81
    Titulus primus. 81
    Tit. II, III.---Item aliud. 84
    Tit. Iu.---Item aliud episcopis Sicilie. 88
    CAPUT u.---De preceptis summi pontificis ad episcopos sue ordinationis de sacris locis et sanctorum reliquiis. 87
    Argumentum. 87
    Titulus primus.---Episcopo de ordinando presbytero. 87
    Tit. II.---Item aliud. 88
    Tit. III.---Petitio dedicationis oratorii. 88
    Tit. Iu.---Responsum oratorii dedicandi. 89
    Tit. u.---Responsum de sperandis sanctuariis. 90
    Tit. uI.---De dandis sanctuariis. 90
    Tit. uII.---De dando beneficio sancti angeli. 90
    Tit. uIII.---Responsio de dedicando oratorio intra monasterium monachorum. 90
     Tit. IX.---De recondendis reliquiis intra monasterium. 91
    Tit. X.---De recondendis reliquiis intra episcopium. 91
    Tit. XI.---Petitio episcopi. 91
    Tit. XII-XIu.---Item responsum. 92
    Tit. Xu.---De altari dedicando. 93
    Tit. XuI.---De recondendo corpore sanctorum. 93
    Tit. XuII.---Basilica que post incendium reparatur. 93
    Tit. XuIII.---Basilica que post ruinam alterius iuxta ipsam constructa est. 93
    Tit. XIX.---Petitio de dedicando baptisterio. 94
    Tit. XX.---Responsum dedicandi baptisterii. 94
    Tit. XXI.---Item responsum. 95
    CAPUT uI.---De rebus ecclesie procurandis et alienandis. 95
    Argumentum. 95
    Titulus primus.---Preceptum quando laicus tonsuratur et fit regionarius. 95
    Tit. II.---Preceptum quando absens subregionarius fit regionarius. 95
    Tit. III.---Preceptum, eunte ordinatore in patrimonium. 96
    Tit. Iu.---Item aliud, fundi rectori. 96
    Tit. u.---Colonis et familie massarum siue fundorum in prouincia constitute. 97
    Tit. uI.---Preceptum ad commendationem euntis rectoris in patrimonium, ad iudicem prouincie. 97
    Tit. uII.---Ad patricium prouincie. 98
    Tit. uIII.---Item ad episcopos. 98
    Tit. IX.---Tractoria. 98
    Tit. X.---Item tractoria. 99
    Tit. XI.---Preceptum auctoritatis de faciendis cartulis. 99
    Tit. XII.---Item aliud de faciendis cartulis. 100
    Tit. XIII.---Preceptio de commutando fundo. 100
    Tit. XIu.---Preceptum de commutando mancipio. 100
    Tit. Xu.---Item aliud de commutando mancipio. 101
    Tit. XuI.---Preceptum de donando puero. 101
    Tit. XuII.---Item preceptum de concedendo puero. 102
    Tit. XuIII.---Item preceptum de concedendo. 102
    Tit. XIX.---Securitas. 102
    Tit. XX.---Securitas. 103
    Tit. XXI.---Preceptum libertatis. 103
    CAPUT uII.---Diuersa priuilegia apostolice auctoritatis concessa monasteriis, diaconiis et xenodochiis. 103
    Argumentum. 103
    Prologus in iudicatum. 103
    I, II.---Priuilegium. 105
    III.---Priuilegium monasterii. 106
    Iu-XI.---Priuelegium. 107
    XII.---Priuilegium monasterii in alia prouincia. 111
    XIII.---Preceptum de concedendo xenodochio. 112
    XIu.---Item aliud. 112
    Xu.---Preceptum de prepositatu. 113
    XuI.---Preceptum de concedendo puero in monasterio. 113
    XuII.---Priuilegium diaconias. 114
    XuIII, XIX.---Priuilegium. 115
    XX.---Priuilegium firmationis loci. 116
    XXI.---Priuilegium quando suo proprio loco conceditur. 117
    XXII.---Priuilegium ad confirmationem monasterii. 117
    XXIII.---Priuilegium quando loca que ablata sunt in monasterio in usus pristinos restituuntur. 119
    DISSERTATIONES AD LIBRUM DIURNUM. 119
    DISSERTATIO PRIMA.---Appendix ad notas capitis primi, de indiculo scribende epistole. 119
    DISSERT. II.---Appendix ad notas capitis II, de ordinatione summi pontificis. 129
    § I. De litteris pertinentibus ad ordinationem summi pontificis. 129
    § II. De ritu quo summus pontifex ordinabatur. 131
    § III. De professionibus fidei a summis pontificibus in ordinatione sua emissis, in genere. 132
    § Iu. De prima professione fidei. 143
    § u. De secunda professione fidei. 145
     § uI. De causa Honorii summi pontificis et ui synodi generalis. 148
    DISSERT. III.---Appendix ad notas capitis Iu, de usu Pal ii. 165
    SUPPLEMENTUM LIBRI DIURNI ROMANORUM PONTIFICUM. 179
    Responsum ad petitionem episcopi. 179
    Item responsum. 179
    Decretale quod legit diaconus quando episcopus discutitur. 179
    Item aliud quod legit diaconus. 179
    Item aliud eiusdem. 179
    DIuERSA PRIuILEGIA APOSTOLICAE AUCTORITATIS. 180
    I. 180
    II.---Priuilegium. 181
    III.---Episcopo de leuandis sanctuariis. 182
    MABILLONII OBSERuATIONES IN LIBRUM DIURNUM ROMANORUM PONTIFICUM. 181
    Index rerum et uerborum 183

THEODULFUS AURELIANENSIS EPISCOPUS.
    NOTITIA HISTORICA. 187
    De Theodulfo scriptorum aliquot testimonia. 189
    Theodulfi epitaphium. 191
    THEODULFI CAPITULA AD PRESBYTEROS PAROCHIAE SUAE. 191
    I.---Quod subditarum plebium profectum curare debeant, et de dignitate sacerdotum. 191
    II.---Quod lectioni et orationi assidue uacandum sit. 193
    III.---Quod lectioni succedere debeat operatio. 193
    Iu.---Quo apparatu ad synodum uenire debeant. 193
    u.---Que cura esse debeat panis, uini et aque, in missis celebrandis. 193
    uI.---Ut femine ad altare, dum misse celebrantur, non accedant. 193
    uII.---Ut sacerdos missam solus non celebret. 194
    uIII.---Ut in ecclesiis preter res sacras alia non recondantur. 194
    IX.---Ut nemo deinceps, preter paucos qui id meriti sint, in ecclesia sepeliatur. 194
    X.---Ut uaniloquia et profane actiones in ecclesia prohibeantur. 194
    XI.---Ut misse nisi in ecclesia non celebrontur. 195
    XII.---Ut femine cum presbytero non habitent. 195
    XIII.---Ut presbyteri ab ebrietate et tabernis abstineant, nec temere cum quibuslibet conuiuentur. 195
    XIu.---Ne aliarum ecclesiarum fideles ad suam ecclesiam pertrahere nitantur. 195
    Xu.---Ne alienos item clericos sollicitent. 195
    XuI.---De his qui alienas ecclesias muneribus ambiunt. 196
    XuII.---Ut paruulis aliarum parochiarum egrotantibus baptismum non negent. 196
    XuIII.---Ut uasa sacra in alios usus non detorqueant. 196
    XIX.---Ad quas scholas mittere consanguineos suos possint, si uelint. 196
    XX.---Ut scholas ipsi habeant in quibus fidelium paruulos gratis erudiant. 196
    XXI.---uite Christiane compendiosa institutio. 196
    XXII.---Ut omnes fideles orationem Dominicam et Symbolum discant. 198
    XXIII.---Ut omnes bis saltem quotidie, mane et uesperi, Deum orent. 198
    XXIu.---De obseruantia diei Dominici. 198
    XXu.---Ut hospitalitatem omnes diligant et gratis exhibeant. 199
    XXuI.---Ut a periurii crimine fideles caueant. 199
    XXuII.---Ut a falso testimonio fideles abstineant. 199
    XXuIII.---Ut presbyteri ad docendas plebes sint parati. 200
    XXIX.---Quonam orandi modo fideles uti debeant. 200
    XXX.---De confessione peccatorum Deo quotidie facienda. 200
    XXXI.---Qui ad confessionem ueniunt, omnia confiteri et de omnibus examinari debent. 201
    XXXII.---Quod unusquisque opera misericordie que in alios exercet, in seipso spiritaliter agere debeat. 201
    XXXIII.---De officio filiorum erga parentes, et parentum erga filios. 202
    XXXIu.---uera caritas quenam sit. 202
    XXXu.---Quid cauere mercatores debeant qui negotiantur. 202
    XXXuI.---Quid curandum sit ante Quadragesimam, et quod septem modis peccata dimittantur. 203
    XXXuII.---Quod ieiunium Quadragesime summa cura obseruandum sit. 203
     XXXuIII.---Quod cum ieiunio eleemosyna iungenda sit. 204
    XXXIX.---Quod ieiunium ante uespertinum officium solui non debeat. 204
    XL.---A quibusnam abstinendum sit cum ieiunatur. 204
    XLI.---Quibus diebus in Quadragesima communicare debeant fideles, et de paschalis hebdomade celebritate. 204
    XLII.---Quod ieiuniorum diebus cessare debeant lites et contentiones. 205
    XLIII.---Quod diebus ieiuniorum abstinendum sit a coniugibus. 205
    XLIu.---De sacra communione, quo modo et quam frequenter usurpanda sit. 205
    XLu.---Ut diebus Dominicis populus per missas peculiares a publicis non abstrahatur. 205
    XLuI.---Ut omnes ad matrem ecclesiam missarum solemnia et predicatorem audituri conueniant, neque ante peractum officium cibum capiant. 206
    THEODULFI CAPITULARE AD EOSDEM. 207
    THEODULFI DE ORDINE BAPTISMI AD MAGNUM SENONENSEM LIBER. 223
    I.---Cur infans catechumenus efficitur. 224
    II.---Quid sit catechumenus. 221
    III.---Cur exsufflatur. 225
    Iu.---Cur exorcizatur. 225
    u.---Cur catechumenus accipit salem. 225
    uI.---Que sit interpretatio symboli secundum Latinos. 226
    uII.---De credulitate, quomodo credendum sit in Deum Patrem omnipotentem, et in Iesum Christum Filium eius, et in Spiritum sanctum, sanctam Ecclesiam catholicam, et cetera que sequuntur in eodem Symbolo. 227
    uIII.---De scrutinio. 228
    IX.---Cur tanguntur de sputo aures et nares. 228
    X.---Cur pectus oleo ungitur, uel scapule signantur, uel liniuntur. 229
    XI.---Quid sit abrenuntiatio. 230
    XII.---De abrenuntiatione Satane, et omnibus operibus eius atque pompis, uel que opera diaboli et pompe. 230
    XIII.---De sacramento baptismi. 231
    XIu.---Cur albis induitur uestibus. 233
    Xu.---Cur sacro chrismate caput perungitur. 234
    XuI.---Cur mystico tegitur uelamine. 234
    XuII.---Cur ab episcopo confirmatus per manus impositionem accipiat septiformis gratie Spiritum. 235
    XuIII.---Cur corpore et sanguine Dominico consummetur. 239
    THEODULFI DE SPIRITU SANCTO. 239
    Prefatio ad Carolum Magnum imperatorem. 239
    Indiculus auctorum qui citantur. 241
    ATHANASIUS .---Quod Spiritus sanctus a Patre Filioque procedat. 242
    Item lib. uIII contra Arianos.---Quod in Patre sit Filius et Spiritus sanctus, et quia Spiritus sanctus a Deo procedat, ubi non excluditur nomen Filii. 249
    Item in eodem libro. Quod Spiritus sanctus nec Pater sit, nec Filius; sed Deus in natura existens, de Patre procedat, de Filio accipiat. 243
    Item idem in libro contra obiectiones cuiusdam . 243
    Item idem in libro de professione regule catholice. 244
    Item idem in libro aduersus hereticos.---Quod Spiritus sanctus inspiratio sit Patris et Filii, et Filius fons Spiritus sancti; unde colligitur et a Filio procedere. 244
    Item idem . Quod Spiritus sanctus procedat a Patre et Filio. 247
    CYRILLUS .---Quod Spiritus sanctus a Patre procedat et Filio. 247
    Item idem in dialogo cum Theodorito. 248
    HILARIUS .---Quod unum Spiritui sancto sit a Patre procedere et a Filio accipere emitti. 248
    Item idem de missione Spiritus sancti a Filio, in libro de Synodis. 249
    AMBROSIUS .---Quod Spiritus sanctus non transeat de loco ad locum cum a Patre et Filio procedit. 250
    Item idem in eodem libro.---Quod Spiritus sanctus a Patre sit missus et Filio, ubi missio processio intelligitur. 252
    Item idem in eodem libro.---Quod fluuius de sede Dei et Agni procedens Spiritus sanctus sit, ubi intelligitur eius a Patre Filioque processio. 252
    DIDYMUS .---Quod Spiritus sanctus a Patre egrediatur et a Filio mittatur, non secundum angelorum, prophetarum et apostolorum ministerium, sed  ut a sapientia Dei spiritum Dei mitti decet, ex quo conficitur et a Filio. 253
    AUGUSTINUS . Quod Spiritus sanctus a Patre Filioque procedat. 256
    Item idem in libro de incarnatione Domini. 257
    Item idem in libro  Expositionis fidei ad Petrum. 257
    Item idem in disceptatione contra Pascentium. 258
    Item idem, in libro contra Paganos, etc. Quod Spiritus sanctus in Patre et Filio sit. 259
    Item idem, in libro de Trinit. Quod Spiritus sanctus et Patris sit et Filii, et Patri et Filio cequalis, consubstantialis et ceternus. 259
    Item idem in eodem libro. Quod Spiritus sanctus inseparabiliter Patris et Filii, quod cum ita sit, magne dementie est illum a Patre et Filio procedere non profiteri. 259
    Item idem in eodem libro. Quod Spiritus sanctus a Patre Filioque missus sit. 259
    Item idem in eodem libro. Quod Spiritus sanctus et a Filio sicut et a Patre procedat. 260
    Item idem in eodem libro. Quod Spiritus sanctus Filii Patrisque suauitas; unde qui negat eum ab utroque procedere, consequens est ut neget suauitatem a Patre et Filio procedere. 260
    Item idem in eodem libro. Quod Spiritus sanctus a Patre Filioque procedat. 260
    Item idem in homilia super Ioan. 263
    Item idem in lib. de Ciuitate Dei. Quod Spiritus sanctus Patris sit et Unigeniti, et unus amborum; quod cum ita sit, non est dubium illum ab utroque procedere. 264
    FULGENTIUS . Quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat. 265
    Item idem in lib. ad Trasemund. Quod Spiritus sanctus equalis sit Patri et Filio, et quod idem Spiritus a Patre et Filio, et Filius a Patre et Spiritu sancto missus sit. 268
    HORMISDA, epist. ad Iustin. imp. Quod Spiritus sanctus a Patre Filioque procedat. 269
    LEO, epist. ad Turib. Astur. Quod Spiritus sanctus a Patre Filioque procedat. 269
    GREGORIUS, homil. 26. Quod Spiritus sanctus a Patre Filioque procedat. 269
    Item idem in lib. Moral. 270
    Item idem in eodem libro. Quod Spiritus sanctus a Patre Filioque procedat, et de eo quod est Filii accipiat, ubi intelligitur et ab eo procedere. 270
    ISIDORUS, in lib. Etymolog. Quod Spiritus sanctus a Patre Filioque procedat. 271
    Item idem in lib. Differ. 271
    Item idem in lib. Sentent. 272
    PROSPER, in lib. de uita contempl. Quod Spiritus sanctus a Patre Filioque procedat. 272
    uIGILIUS, Africanus episc., in lib. contra Eutychianistas. Quod Spiritus sanctus a Patre Filioque procedat. 273
    PROCLUS, epist. adu. heret. Quod Spiritus sanctus ab essentia Diuinitatis inseparabiliter procedat. 273
    AGNELLUS, epist. ad Nenium. Quod Spiritus sanctus a Patre Filioque procedat. 273
    CASSIODORUS, in psal. L. Quod Spiritus sanctus a Patre Filioque procedat. 274
    Item idem in psal. LXI. 275
    PRUDENTIUS, contra Marcionistas. 276
    Item idem in lib. Hymn. 276
    THEODULFI FRAGMENTA SERMONUM ALIQUOT. 275
    De omnibus ordinibus huius seculi. 280
    THEODULFI CARMINA. 283
    LIBER PRIMUS.---Parenesis ad iudices. 283
    LIBER II. 299
    I.---uersus in fronte bibliorum que ipse describi fecit. Prefatio aureis litteris prefixa bibliis Theodulfi. 299
    II.---uersus prefixi breui chronico quod bibliis adiectum fuit. 303
    III.---uersus facti ut a pueris in die Palmarum cantarentur. 304
    Iu.---De eo quod temporis status, et locus, et causa, et motio, ingenium tractatoris adiuuat. 306
    u.---In altare sancti Aniani. 307
    uI.---Ad monachos sancti Benedicti. 307
    uII-IX.---uersus scripti litteris aureis de sancto Quintino 308
    X.---In sepulcro sancti Nazareni. 309
    XI.---Epitaphium Fastrade regine. 310
    XII.---In fronte domus. 310
    XIII.---Cur modo carmina non scribat. 310
     XIu.---In obitu Damasi. 311
    Xu.---In faldaone episcopi. 311
    XuI.---De contemptu mundi. 312
    LIBER III. 317
    I.---Ad Carolum regem. 317
    II.---Super sepulcrum Adriani pape. 318
    III.---Ad Angilbertum. 320
    Iu.---Ad Gistam. 322
    u.---Ad reginam. 323
    uI.---Ad regem. 323
    uII.---Que sint dicenda amico cum conspicit bona amici. 324
    uIII.---De uulpecula inuolante gallinam. 325
    IX.---De quodam milite, qui perditum equum ingenio reperit. 326
    X.---Quod potestas impatiens consortis sit. 326
    XI.---In fronte domus. 327
    XII.---Itinerarium. 327
    LIBER Iu. 327
    I.---De libris quos legere solebam, et qualiter fabule petarum a philosophis mystice pertractentur. 327
    II.---De septem liberalibus in quadam pictura depictis. 329
    III.---Alia pictura in qua erat imago terre in modum orbis comprehensa. 332
    Iu.---Ad Aiulfum episcopum. 333
    u.---Ad Moduinum episcopum. 335
    uI.---De fluuio qui siccatus est. 336
    uII.---De pugna auium in terra Tolosa. 337
    uIII.---De pugna auium simili superiori 339
    IX.---Modoini ad Teudulfum exsulem. 339
    LIBER u. 341
    I.---Consolatio de obitu cuiusdam fratris. 341
    II.---De septem uitiis capitalibus. 344
    III.---Parenesis ad episcopus. 350
    Iu.---Quod Deus non loco querendus sit, sed pietate colendus. 356
    LIBER uI 355
    I.---De gratia Dei. 355
    II.---De his qui aliud corde retinent, aliud ore promunt. 355
    III.---Quale ieiunium et que parcimonia Deo acceptabilis sit, et possit impetrare postulata. 357
    Iu.---Contra simulatores et subdolos. 357
    u.---De eo quod auarus, agglomeratis diuersis opibus satiari nequit. 357
    uI.---De eo quod plerumque reprobis prospera sunt. 358
    uII.---De eadem re in Ieremia. 359
    uIII.---De eadem re in Iob. 359
    IX.---Quod Dominus imitandus sit nobis, ac penitus amandus et timendus. 359
    X.---De simulatorum et stultorum socordia, qui nesciunt a sua prauitate per bonam exhortationem conuerti. 360
    XI.---Quamobrem cicatrices, quas Dominus in passione suscepit, in resurrectione obducte non sint. 360
    XII.---De fide, et spe, et caritate. 361
    XIII.---De dispensatione diuina, que sepe occulta est, nunquam tamen iniusta. 362
    XIu.---Quod multis indiciis finis proximus esse monstretur.363
    Xu.---Ex Epistola ad Corinthios carmen, ad precem cuiusdam monachi factum. 363
    XuI.---De fructu centeno, sexageno et triceno. 364
    XuII.---De eadem re. 365
    XuIII.---De hypocritis, et quod apostolorum temporibus, siue eorum successorum, magis Ecclesie uirtutes uiguerunt quam his nouissimis temporibus. 365
    XIX.---Epitaphium Elmengaldi. 368
    XX.---Ad Fardulfum abbatem sancti Dionysii. 368
    XXI.---Serio resipiscendum. 368
    XXII.---Delusa exspectatio. 369
    XXIII.---Quod plerumque mali mala patiuntur, et de tempore Antichristi. 369
    XXIu.---Die solemni anniuersario. 370
    XXu.---Ad Carolum regem. 370
    XXuI.---Ad Carolum imperatorem. 371
    XXuII.---A foris in prima tabula bibliothece. 372
    XXuIII.---In altera tabula. 372
    XXIX.---Super ianuam. 372
    XXX.---Super propinatorium. 372
    APPENDIX.---THEODULFI CARMINA NONNULLA EDITA A I. MABILLONIO IN uETERIBUS ANALECTIS. 373
    I.---De aduentu Ludouici Augusti Aurelianos. 373
    II.---De eadem re. 373
    III.---De bilingue. 375
    Iu.---Ad quemdam de muneribus. 375
     u.---De passione Domini. 375
    uI.---In die resurrectionis. 375
    uII.---De tabella. 376
    uIII.---De talamasca. 376
    IX.---uersus in altari. 376
    X.---In xenodochio. 376
    SPECULUM DE SCRIPTURA SACRA. 377

SANCTUS EIGIL FULDENSIS ABBAS.
    uita sancti Eigilis auctore Candido monacho Fuldensi. 377
    Monitum preuium. 377
    Prefatio auctoris. 379
    Incipit uita. 381
    uITA METRICA, eodem auctore. 401
    Prefatio. 401
    Incipit uita. 403
    Candidus ad Modestum. 403
    CAPUT PRIMUM.---Ducitur puer Eigil ad monasterium Fuldam. 403
    CAP. II.---Presentatur Styrme abbati, et defertur ad scholam. 403
    CAP. III.---Fit monachus, et ordinatur presbyter. 404
    CAP. Iu.---Catalogus abbatum monasterii supradicti. 404
    CAP. u.---Metaphoram inducit peta. 404
    CAP. uI.---Regia cura circa fratres Fuldenses. 404
    CAP. uII.---Legatio fratrum ad imperatorem directa. 405
    CAP. uIII.---Responsio imperatoris fratribus aperitur. 405
    CAP. IX.---Increpatio pete et exhortatio eiusdem. 406
    CAP. X.---Datur licentia aspirandi super abbatis electione, et consilium seniorum et abbatis electio. 406
    CAP. XI.---Excusatio eiusdem, et obiectio fratrum, et consensus senis. 407
    CAP. XII.---Itur ad regem super abbatis confirmatione. 407
    CAP. XIII.---Confirmatio regis et instructio eiusdem. 408
    CAP. XIu.---Reuertitur per Moguntiam Pater Eigil. 409
    CAP. Xu.---Infecta basilice opera peraguntur. 411
    CAP. XuI.---Inuitatur pontifex ad dedicandam ecclesiam. 411
    CAP. XuII.---Dedicatur ecclesia et translatur corpus martyris Christi Bonifacii. 412
    CAP. XuIII.---Supplicatio pictoris et pete. 414
    CAP. XIX.---De crastina dedicatione et reliqua. 415
    CAP. XX.---Commemoratio Rabani magistri et operis eius. 415
    CAP. XXI.---De edificatione basilice rotunde, et designatione eiusdem structure. 415
    CAP. XXII.---De eiusdem ecclesie dedicatione, quam cemeterium uocant, etc. 416
    CAP. XXIII.---De claustri structura; et infirmitate abbatis. 416
    CAP. XXIu.---De obitu et sepultura, et epitaphio ipsius. 417
    APPENDIX, in qua refertur Eigilis epitaphium duplex, et libellus supplex a monachis Fuldensibus Carolo Magno porrectus. 417
    uITA SANCTI STURMII ABBATIS FULDENSIS PRIMI AUCTORE SANCTO EIGILE. 421
    Mabillonii monitum. 421
    Prologus auctoris ad Angildrutham. 423
    Incipit uita. 425

BERNOWINUS CLAROMONTANUS EPISCOPUS.
    NOTITIA HISTORICA. 439
    BERNOWINI CARMINA. 441
    CARMEN I, II. 441
    CARM. III.---Bernowini epitaphium. 441
    CARM. Iu.---uersus ad crucem. 442

DUNGALUS RECLUSUS.
    NOTITIA HISTORICA. 443
    DUNGALI RECLUSI EPISTOLA DE DUPLICI SOLIS ECLIPSI ANNI DCCCX. 443
    DUNGALI RECLUSI LIBER ADuERSUS CLAUDIUM TAURINENSEM. 457
    Prefatio Papirii Massoni. 458
    Apologeticum atque rescriptum Claudii aduersus Theutmirum abbatem. 459
    Dungali responsa contra peruersas Claudii sententias. 461
     DUNGALI CARMINA.
    CARMINA I-Iu.---De Carolo Magno. 529
    CARM. u.---uersus ad ecclesiam. 529
    CARM. uI.---uersus ad fontes. 529
    CARM. uII.---uersus ad fenestram. 529
    CARM. uIII.---uersus ad ostrum. 529
    CARM. IX.---uersus ad ministerium. 529
    CARM. X.---Epitaphium Folradi. 530
    CARM. XI.---Epitaphium Fardulti. 530
    CARM. XII.---Alii uersus. 530
    CARM. XIII.---Item alii uersus. 530
    CARM. XIu.---Epitaphium Pippini regis Italie. 531
    CARM. Xu.---Epitaphium Motharii. 531
    CARM. XuI.---Item aliud. 531
    CARM. XuII.---Epitaphium Dungali. 531
    CARM. XuIII.---Epitaphium Authelmi monachi. 532

S. ADALHARDUS CORBEIENSIS ABBAS.
    NOTITIA HISTORICA. 533
    ADALHARDI STATUTA PRO MONACHIS SUIS. 535
    Canisii monitum preuium. 535
    BREuIS quem Adalhardus ad Corbeiam regressus anno incarnationis Domini 822 mensis Ianuarii, indictione 15, imperii uero gloriosi Ludouici Augusti 8, fieri iussit. 535
    Capita I-uII. 535
    LIBER II.---Ordinatio hortorum. 543
    Capita I-uI. 543
    EPITAPHIUM ADALHARDI. 549
    CHARTAE CORBEIENSES. 551

ERMOLDUS NIGELLUS.
    ERMOLDI CARMEN ELEGIACUM DE REBUS GESTIS LUDOuICI PII. 551
    Bouqueti monitum. 551
    Muratorii prefatio. 553
    Specimen characterum ms. uindobonensis quod Ermoldi pema exhibet. 567
    Ermoldi prologus. 569
    LIBER PRIMUS. 569
    LIBER II. 587
    LIBER III. 603
    LIBER Iu. 617

EUGENIUS II, PONTIFEX ROMANUS
    NOTITIA HISTORICA. 639
    DIPLOMA EUGENII PAPAE II. 641
    EUGENII EPISTOLA AD BERNARDUM uIENNENSEM ARCHIEPISCOPUM. 643
    DECRETA EUGENII. 645

uALENTINUS PONTIFEX ROMANUS.
    NOTITIA HISTORICA. 645

HALITGARIUS CAMERACENSIS EPISCOPUS.
    NOTITIA HISTORICA. 649
    Obseruatio I. Basnagii de Halitgarii Penitentiali. 649
    HALITGARII DE uITIIS ET uIRTUTIBUS ET DE ORDINE PeNITENTIUM LIBRI u. 651
    Prefatio.---De penitentie utilitate. 653
    LIBER PRIMUS. 657
    CAPUT PRIMUM.---De octo principalibus uitiis, et unde oriuntur. 657
    CAP. II.---De uitio superbie. 659
    CAP. III.---De remedio superbie. 660
    CAP. Iu.---De uitio inanis glorie. 661
    CAP. u.---De remedio inanis glorie. 661
    CAP. uI.---De uitio inuidie. 662
    CAP. uII.---De remedio inuidie. 662
    CAP. uIII.---De uitio ire. 663
    CAP. IX.---De remedio ire. 664
    CAP. X.---De uitio tristitie. 664
    CAP. XI.---De remedio tristitie. 665
    CAP. XII.---De uitio auaritie. 665
    CAP. XIII.---De remedio auaritie. 666
    CAP. XIu.---De uitio uentris ingluuiei. 667
    CAP. Xu.---De remedio gule uitii. 667
    CAP. XuI.---De uitio luxurie. 669
    CAP. XuII.---De remedio luxurie. 669
    LIBER SECUNDUS. 669
    CAPUT PRIMUM.---De uita actiua. 670
    CAP. II.---De uita contemplatiua. 671
    CAP. III.---De fide. 671
    CAP. Iu.---De spe. 672
    CAP. u.---De caritate. 672
    CAP. uI.---De uirtute. 673
    CAP. uII.---De prudentia. 674
    CAP. uIII.---De iustitia.
     CAP. IX.---De fortitudine. 675
    CAP. X.---De temperantia. 676
    LIBER TERTIUS. 677
    CAPUT PRIMUM.---Ut penitentie tempora iuxta qualitatem peccati decernantur. 677
    CAP. II.---Quod nulli sit ultima penitentia deneganda. 677
    CAP. III.---De his qui necessitate mortis urgente penitentiam simul et uiaticum petunt; et de his qui obmutescunt antequam ad eos sacerdos daturus penitentiam accedat. 677
    CAP. Iu.---De his qui penitentiam agere differunt. 677
    CAP. u.---Quod oportet eum qui ab illicitis ueniam poscit, etiam a multis licitis abstinere. 677
    CAP. uI.---Quod penitenti nulla lucra negotiationis exercere conueniat. 678
    CAP. uII.---Quod ad militiam secularem post penitentiam redire non debeant. 678
    CAP. uIII.---De his qui penitentiam minime seruauerunt. 678
    CAP. IX.---De remedio penitentie, et quod absolutio penitentium per manuum impositionem episcoporum supplicationibus fiat. 679
    CAP. X.---De his qui communionem tempore mortis exposcunt; aut, si desperatus, et consecutus communionem, iterum conualuerit. 679
    CAP. XI.---De penitentibus, ut a presbyteris non reconcilientur, nisi precipiente episcopo. 679
    CAP. XII.---De eadem re. 679
    CAP. XIII.---De tempore remissionis penitentie. 680
    CAP. XIu.---De communione priuatis, et ita defunctis. 680
    CAP. Xu.---De his qui pro diuersis erratis penitudinem feruentius exegerunt. 680
    CAP. XuI.---De epistola sancti Iacobi apostoli, in qua pro infirmis orare precipitur, et ungere oleo. 680
    LIBER QUARTUS.---De iudicio penitentium laicorum. 681
    CAPUT PRIMUM.---De homicidiis sponte commissis. 681
    CAP. II.---De his qui non sponte homicidium commiserunt. 681
    CAP. III.---De his que partus suos ex fornicatione diuersis modis interimunt. 681
    CAP. Iu.---De his qui seruos suos extra iudicem necant. 681
    CAP. u.---Si domina per zelum ancillam suam occiderit. 681
    CAP. uI.---De his qui sibi quacunque negligentia mortem inferunt et de his qui pro suis sceleribus puniuntur. 681

De luxuria.
    CAP. uII.---De his qui fornicantur irrationabiliter, id est, qui miscentur pecoribus, aut cum masculis polluuntur. 682
    CAP. uIII.---De his qui in pecudes uel in masculos aut olim polluti sunt, aut hactenus hoc uitio tabescunt. 682
    CAP. IX.---De his qui adulteras habent uxores, uel si ipsi adulteri comprobantur. 682
    CAP. X.---De his qui uxores aut que uiros dimittunt, ut maneant sic. 682
    CAP. XI.---Quod hi qui intercedente repudio diuortium pertulerunt, aliisque se iunxerunt nuptiis, adulteri esse monstrentur. 683
    CAP. XII.---Qui uxorem habet et simul concubinam. 683
    CAP. XIII.---Si cuius uxor adulterium fecerit, aut uir in alienam irruerit. 683
    CAP. XIu.---De his que duobus fratribus nupserint, uel qui duas sorores uxores acceperint. 683
    CAP. Xu.---Quod non liceat alterius sponsam ad matrimonii iura sortiri. 683
    CAP. XuI.---De raptoribus. 683
    CAP. XuII.---De his qui rapiunt puellas. 684
    CAP. XuIII.---De desponsatis puellis et ab aliis corruptis. 684
    CAP. XIX.---De uirginibus uelatis, si deuiauerint. 684
    CAP. XX.---De uirginibus non uelatis, si deuiauerint. 684
    CAP. XXI.---De his qui proximis se copulant, ut a communione Christi separentur. 684
    CAP. XXII.---S. Gregorius de incestis. 684
    CAP. XXIII.---De multinubis. 685
    CAP. XXIu.---De questionibus coniugiorum. 685

De sacrilegio.
    CAP. XXu.---De his qui diuinationes expetunt. 685
    CAP. XXuI.---Quod non licet Christianis obseruationes diuersas attendere. 685
     CAP. XXuII.---De auguriis. 686
    CAP. XXuIII.---De periuriis. 686
    CAP. XXIX.---De furto. 686
    CAP. XXX.---De falsis testibus. 686
    CAP. XXXI.---De discordibus. 686
    CAP. XXXII.---De his qui per odium ad pacem non uertuntur. 686
    CAP. XXXIII.---De his qui sacramento se obligant, ne ad pacem redeant. 686
    CAP. XXXIu.---Quod usuram laici Christiani exigere non debeant. 686
    LIBER QUINTUS.---Incipiunt regule de ministris Ecclesie, si deuiauerint, canonice prolate. 687
    CAPUT PRIMUM.---De presbyteris qui uxores acceperunt, uel fornicati sunt. 687
    CAP. II.---De diaconibus similiter. 687
    CAP. III.---De his qui ad presbyterium promouentur, et ante ordinationem peccatorum sibi sunt conscii. 687
    CAP. Iu.---De canone apostolorum. 687
    CAP. u.---De diuersis ordinibus ab uxoribus abstinendis. 687
    CAP. uI.---Quod sacerdotes et leuite cum mulieribus coire non debeant. 687
    CAP. uII.---De incontinentia sacerdotum uel leuitarum. 687
    CAP. uIII.---De subintroductis mulieribus. 688
    CAP. IX.---De clericis usuras accipientibus. 688
    CAP. X.---Ut nullus presbyter et diaconus conductor existat, et clerici abstineant se ab usuris. 688
    CAP. XI.---Ut clerici uel continentes ad uirgines uel uiduas non accedant. 688
    CAP. XII.---De clericis uel monachis non manentibus in suo proposito. 688
    CAP. XIII.---De monachis uel uirginibus propositum non seruantibus. 689
    CAP. XIu.---Ut ad sacrarium mulieres non intreant. 689
    CAP. Xu.---Quod nefas sit feminas sacris altaribus ministrare, uel aliquid ex his que uirorum sunt officiis deputata. 689
    CAP. XuI.---Quod nulli sacerdoti canones liceat ignorare. 689
    CAP. XuII.---De pollutionibus interrogatio Augustini et responsio Gregorii. 689
    CAP. XuIII.---Quod nichil prosit sacerdoti, etiamsi bene uiuat, si male uiuentem tacendo non corrigit. 691
    CAP. XIX.---Luctuosa descriptio carnaliter uiuentium sacerdotum. 692
    PRAEFATIO HALITGARII. 693
    LIBER PeNITENTIALIS. 693
    Quomodo penitentes sint suscipiendi, iudicandi, siue reconciliandi. 693
    Orationes ad dandam penitentiam. 696
    Qualiter iudicandi sint singuli penitentes. 697
    De homicidio, de fornicatione. 697
    De periurio. 698
    De furto, de maleficio, de sacrilegio. 699
    De diuersis capitulis, de ebrietate et fornicatione. 700
    De minutis causis, de dispensationibus sacrificii. 701
    Item de homicidio, de penitentibus egris, de excommunicatis mortuis. 702
    De incestis, de idolothytis, de furto per necessitatem, de adulterio, de penitentia trigamorum, de eo qui se ipsum laniauerit, de ueneficis. 703
    De suffocatis, de laceratis, de pollutis animalibus, de reconciliatione penitentium tertia et quinta feria ante Pascha, item aliorum. 704
    Qualiter ille annus obseruandus sit, qui in pane et aqua alicui imponitur in penitentia ieiunandus. 705
    Quid illis agendum qui statutum ieiunium implere nequeunt. 705
    De remedio unius hebdomade, unius mensis; de alia redemptione; de presbyteris quorum praua exempla. 706
    Cur canones singulis criminibus modum non prescribant; de confessione penitentium non publicanda. 707
    Ut canonicum remedium occulte confessis primitus indicetur; ne penitentes ante consummationem penitentie communicent; ne quis penitentiam morienti neget; de filiis non legitimis. 708
    Que consuetudo in ecclesia sit concedenda. 709
    Note P. Hugonis Menardi in precedentem librum. 709
    APPENDIX AD HALITGARIUM.---ANONYMI LIBER PeNITENTIALIS. 717

IEREMIAS SENONENSIS ARCHIEPISCOPUS.
    NOTITIA HISTORICA. 729
    IEREMIAE EPISTOLAE. 733
     EPISTOLA PRIMA.---Ad Amalarium. 733
    EPIST. II.---Ad Frotharium Tullensem episcopum. 733

ANSEGISUS ABBAS FONTANELLENSIS.
    uITA Ansegisi auctore chronographo Fontanellensi anonymo eius equali. 733
    Obseruationes preuie. 733
    Incipit uita. 735

FREDEGISUS ABBAS MONASTERII SANCTI MARTINI TURONENSIS.
    NOTITIA HISTORICA. 751
    FREDEGISI EPISTOLA DE NIHILO ET TENEBRIS. 751

HAIMINIUS MONACHUS SANCTI uEDASTI ATREBATENSIS.
    NOTITIA HISTORICA. 755
    HAIMINII SERMO IN NATALI SANCTI uEDASTI. 755
    HAIMINII EPISTOLAE. 757
    EPISTOLA PRIMA.---Milonis seruite, postea presbyteri, ad uenerabilem Patrem Haiminium. 757
    EPIST. II.---Haiminii ad Milonem. 759

HILDERICUS CASSINENSIS ABBAS.
    NOTITIA HISTORICA 759
    HILDERICI EPISTOLA METRICA. 761

AHYTO seu HATTO BASILEENSIS EPISCOPUS.
    NOTITIA HISTORICA. 761
    HETTONIS CAPITULARE. 763
    APPENDIX.---Diploma Ludouici Pii Imperatoris concessum Hettoni pro monasterio Sintleozesauie, siue Richenau, die 14 Decembris anni 826. 767
    HETTONIS LIBELLUS DE uISIONE ET OBITU WETINI MONACHI AUGIENSIS. 769

IESSE EPISCOPUS AMBIANENSIS.
    NOTITIA HISTORICA. 779
    IESSE EPISTOLA DE BAPTISMO. 781
    De competente, de sale. 785
    Exorcizatur, siue catechizatur infans; de exsufflatione. 786
    De unctione pectoris et scapulorum. 787
    De abrenuntiatione diaboli et pompis eius. 788
    De Symbolo, de trina mersione. 789
    De unctione capitis, de uelamine capitis, de confirmatione episcopi. 790
    De confirmatione corporis et sanguinis Christi, item traditio baptisterii. 791
    Item de baptismo officioque eius, auctoribus nominatim uenientium ad fidem. 792

SANCTUS ALDRICUS SENONENSIS ARCHIEPISCOPUS.
    NOTITIA HISTORICA. 795
    uITA sancti Aldrici, auctore anonymo, cuius etas incerta. 797
    Obseruationes preuie. 797
    Incipit uita. 799
    SANCTI ALDRICI EPISTOLAE. 809
    EPISTOLA PRIMA.---Ad Protharium episcopum. 809
    EPIST. II.---Ad Ecclesiam Senonensem. 811

SYMPHOSIUS AMALARIUS PRESBYTER METENSIS ET CHOREPISCOPUS.
    NOTITIA HISTORICA. 815
    REGULA CANONICORUM ET SANCTIMONIALIUM A SYMPHOSIO AMALARIO COLLECTA. 815
    Prefatio. 815
    LIBER PRIMUS.---De institutione canonicorum. 821
    CAPUT PRIMUM.---De tonsura clericorum. 821
    CAP. II.---De ostiariis. 822
    CAP. III.---De lectoribus. 823
    CAP. Iu.---De exorcistis. 824
    CAP. u.---De acolythis. 824
    CAP. uI.---De subdiaconibus. 824
    CAP. uII.---De diaconibus. 825
    CAP. uIII.---De presbyteris. 826
    CAP. IX.---De sacerdotibus. 827
    CAP. X.---De episcopis. 831
    CAP. XI.---De episcopis. 834
    CAP. XII.---De pastoribus. 836
    CAP. XIII.---De pastoribus, quales in ecclesia eligi debeant. 844
    CAP. XIu.---De pastoribus, ut indigni atque imperiti. 817
     CAP. Xu.---De indignis prepositis. 849
    CAP. XuI.---De indoctis prepositis. 850
    CAP. XuII.---De pastoribus non recte gradientibus. 850
    CAP. XuIII.---De prepositis ecclesie. 851
    CAP. XIX.---Quod sacerdotes sancti contemplatiue uite participes fieri possunt. 852
    CAP. XX.---De doctrina et exemplis prepositorum. 853
    CAP. XXI.---De humilitate prepositorum. 854
    CAP. XXII.---De humilitate prepositorum. 854
    CAP. XXIII.---De doctrine discretione. 855
    CAP. XXIu.---Qualiter prelati subiectos doceant ac semetipsos discreta circumspectione preuideant. 856
    CAP. XXu.---De doctorum silentio.
    CAP. XXuI.---Quod nichil prosit sacerdoti etiamsi bene uiuat, si male uiuentes tacendo non arguat. 858
    CAP. XXuII.---De pastoribus non recte gradientibus. 859
    CAP. XXuIII.---De negligentia sacerdotis, qui doctrine sue contraria agendo, personam non potest implere doctorum. 863
    CAP. XXIX.---De his qui bene docent et male uiuunt. 863
    CAP. XXX.---De exemplis prauorum sacerdotum. 864
    CAP. XXXI.---De prepositis carnalibus. 864
    CAP. XXXII.---Luctuosa descriptio carnaliter uiuentium sacerdotum. 865
    CAP. XXXIII.---De iracundis doctoribus. 867
    CAP. XXXIu.---De zelo pastoralis officii erga subditos. 867
    CAP. XXXu.---Quod sacerdotes nichil proprium habeant, et ecclesie facultates tanquam communes, Deo rationem reddituri suscipiant. 869
    CAP. XXXuI.---De disciplina sacerdotum in his qui delinquunt. 870
    CAP. XXXuII.---De collata episcopis potestate ligandi atque soluendi. 872
    CAP. XXXuIII.---De episcopis qui pro ordinatione sacerdotii munera libenter accipiunt. 873
    CAP. XXXIX.---De subintroductis mulieribus. 874
    CAP. XL.---De clericis usuras accipientibus. 874
    CAP. XLI.---De priuilegiis presbyterorum 874
    CAP. XLII.---De excommunicatis. 875
    CAP. XLIII.---Quod non oporteat demigrare. 875
    CAP. XLIu.---Non transmigrandum de ciuitate in ciuitatem. 875
    CAP. XLu.---De his qui in ecclesiis in quibus prouecti sunt minime perdurarunt. 875
    CAP. XLuI.---De flectendo genu. 876
    CAP. XLuII.---De damnatis et ministrare tentantibus. 876
    CAP. XLuIII.---De clericis damnatis. 876
    CAP. XLIX.---De peregrinorum susceptione. 876
    CAP. L.---Quod non liceat clerico in duarum ciuitatum ecclesiis ministrare. 876
    CAP. LI.---Quod non oporteat peregrinos clericos sine commendatitiis ministrare. 876
    CAP. LII.---Quod sine litteris sacro ministerio seruientes proficisci non debeant. 877
    CAP. LIII.---De clericis a communione submotis ab alio non recipiendis episcopo. 877
    CAP. LIu.---Si quis excommunicatus ante sententiam communicare presumpserit, ipse in se damnationem protulit. 877
    CAP. Lu.---De non sollicitandis clericis alienis. 877
    CAP. LuI.---De his qui semel legerint in ecclesia, ab aliis non posse promoueri. 877
    CAP. LuII.---Si qui clerici ab episcopis suis promoti contempserint, nec illic maneant unde recedere noluerunt. 877
    CAP. LuIII.---Ut nullus alienum clericum sollicitare uel tenere presumat, suo episcopo non prebente consensum. 878
    CAP. LIX.---Ut in ecclesiis conuiuia minime celebrentur. 878
    CAP. LX.---Quod nullus ecclesiasticorum in tabernis comedere debeat. 878
    CAP. LXI.---De auaritia. 878
    CAP. LXII.---Quod usuram non solum clerici exigere non debent, sed nec laici Christiani. 878
    CAP. LXIII.---De his qui esum carnium in clero constituti diffugiunt. 879
    CAP. LXIu.---De numero certo diaconorum. 879
    CAP. LXu.---De his qui abominantur eos qui carnibus uescuntur. 879
    CAP. LXuI.---De his qui in usus pauperum conferuntur. 879
     CAP. LXuII.---De his qui pro uirginitate superbiunt. 879
    CAP. LXuIII.---De his qui Dominico die ieiunant, tanquam nichil pre ceteris differente. 879
    CAP. LXIX.---De his qui ecclesiastica ieiunia absque necessitate dissoluunt. 879
    CAP. LXX.---De his qui se a perceptione sancte communionis auertunt, et qui excommunicatis per domos communicant. 879
    CAP. LXXI.---De his qui ab alia parecia preter conscientiam episcoporum suorum in aliis commorantur. 879
    CAP. LXXII.---De clericis uel laicis excommunicatis. 880
    CAP. LXXIII.---De episcopis et clericis adeuntibus imperatorem. 880
    CAP. LXXIu.---De damnatis episcopis aut clericis adeuntibus imperatorem. 880
    CAP. LXXu.---Ut qui in sacrario seruiunt usuras non exigant. 880
    CAP. LXXuI.---De his qui debeant in pulpito psallere. 880
    CAP. LXXuII.---De honore quem presbyteris diaconi, qui sub ipsis sunt, debeant exhibere. 880
    CAP. LXXuIII.---Quod subdiaconi non debeant benedicere, uel benedictionem dare. 881
    CAP. LXXIX.---De exorcistis qui non sunt ab episcopis ordinati. 881
    CAP. LXXX.---In ecclesia prandia fieri non debere. 881
    CAP. LXXXI.---Quod preter episcopi iussionem clericus proficisci non debeat. 881
    CAP. LXXXII.---Ut ad sacrarium mulieres non intreant. 881
    CAP. LXXXIII.---Non licere clericis ludicris interesse spectaculis. 881
    CAP. LXXXIu.---Oblationes in domibus offerri non oportere. 881
    CAP. LXXXu.---De clericis et monachis non manentibus in suo proposito. 881
    CAP. LXXXuI.---Quod non oporteat clericos habentes aduersus inuicem negotium proprium episcopum relinquere, et ad secularia iudicia conuolare. 881
    CAP. LXXXuII.---Quod minime clericos transmigrare conueniat 881
    CAP. LXXXuIII.---Quod non liceat clericis post mortem sui episcopi bona eius diripere. 882
    CAP. LXXXIX.---Si quis clericorum pauper promotus, in ordine postea habuerit aliquid, Ecclesie potestati subiiciat. 882
    CAP. XC.---Ut clerici tabernas, nisi in peregrinis, non ingrediantur. 882
    CAP. XCI.---Ut alienus clericus minime suscipiatur ab alio. 882
    CAP. XCII.---Ut clericus nec suo, nec alieno nomine fenus exerceat. 882
    CAP. XCIII.---Ut clerici nullas negotiationes inhonestas, et turpia lucra sectentur. 882
    CAP. XCIu.---De uita clericorum. 883
    CAP. XCu.---De institutione clericorum. 887
    CAP. XCuI.---Ex epistola Hieronymi ad Rusticum. 887
    CAP. XCuII.---Quid distet inter monachum et clericum. 888
    CAP. XCuIII.---De uita clericorum. 889
    CAP. XCIX.---De clericis. 891
    CAP. C.---De regulis clericorum. 891
    CAP. CI.---De gentibus clericorum. 892
    CAP. CII.---Quales oporteat clericos esse. 892
    CAP. CIII.---De subiectis bonis sub pastorali regimine constitutis. 892
    CAP. CIu.---De subditis. 893
    CAP. Cu.---De inuidis et proteruis subditis. 894
    CAP. CuI.---Quod secundum sermonem prophete culpa sua pereant, qui sacerdotum increpationes peruersa ueluntate contemnunt. 895
    CAP. CuII.---Cum quo damno anime sue ab ecclesia que pauperes pascit accipiunt illi, qui sibi de suo sufficiunt. 896
    CAP. CuIII.---Qui sint qui etiam cum profectu anime sue opibus sustentantur ecclesie. 897
    CAP. CIX.---Quid facere debeant clerici, quorum infirmitas non potest sua contemnere. 897
    CAP. CX.---Que sint uera gaudia, uel uere diuitie, et quid impedimenti afferant boni presentia amatoribus futurorum. 897
    CAP. CXI.---Quomodo intelligatur quod dicit Apostolus, Qui in sacrario operantur, que de sacrario sunt edunt. 899
    CAP. CXII.---De uita et moribus clericorum. 899
     CAP. CXIII.---Item de uita et moribus clericorum. 904
    CAP. CXIu.---Que precepta specialiter monachis, que generaliter ceteris conueniant Christianis, 911
    CAP. CXu.---Quod canonica institutio, euangelica et apostolica auctoritate fulta, ceteris superemineat institutionibus. 914
    CAP. CXuI.---Quid sint res ecclesie. 914
    CAP. CXuII.---Quod diligenter munienda sint claustra canonicorum. 915
    CAP. CXuIII.---Ut in congregandis canonicis modus discretionis sit tenendus. 915
    CAP. CXIX.---De his qui in congregatione sibi commissa solummodo ex familia ecclesie clericos aggregant. 916
    CAP. CXX.---Qui clerici in congregatione canonica constituti ecclesiastica accipere stipendia debeant. 916
    CAP. CXXI.---Ut in congregatione canonica equaliter cibus et potus accipiatur. 917
    CAP. CXXII.---De mensura cibi et potus. 917
    CAP. CXXIII.---Quod a prelatis gemina pastio sit subditis impendenda. 919
    CAP. CXXIu.---Ut canonici sicut in ceteris, ita etiam in cultu uestium, modum teneant discretionis. 920
    CAP. CXXu.---Ut canonici cucullas monachorum non induant. 921
    CAP. CXXuI.---Qua auctoritate hore canonice celebrentur quas scire ac religiose obseruare canonicos oportet. 922
    CAP. CXXuII.---De uespertinis. 922
    CAP. CXXuIII.---De completis 922
    CAP. CXXIX.---De uigiliarum antiquitate. 923
    CAP. CXXX.---De matutinis. 923
    CAP. CXXXI.---Ut canonici horas canonicas religiose obseruent. 924
    CAP. CXXXII.---Quod cantantibus et psallentibus Domino angelorum adsint presidia. 925
    CAP. CXXXIII.---Quales ad legendum et cantandum in ecclesia constituendi sint. 925
    CAP. CXXXIu.---Qui modus sit correptionis. 926
    CAP. CXXXu.---Ut erga pueros qui nutriuntur, uel erudiuntur in congregatione canonica, instantissima sit adhibenda custodia. 928
    CAP. CXXXuI.---Ut omnes canonici ad completorium ueniant. 928
    CAP. CXXXuII.---De cantoribus. 929
    CAP. CXXXuIII.---Quales uice prelatorum in congregatione canonica fungi debeant. 929
    CAP. CXXXIX.---De prepositis. 930
    CAP. CXL.---Qualis sit cellararius constituendus. 930
    CAP. CXLI.---Cui committi debeant stipendia pauperum. 930
    CAP. CXLII.---De infirmorum ac senum cura fratrum. 931
    CAP. CXLIII.---Qualiter porta canonicorum custodiatur. 931
    CAP. CXLIu.---Ut claustra canonicorum diligenter custodiantur. 932
    CAP. CXLu.---Epilogus breuiter digestus. 932
    LIBER SECUNDUS.---De institutione sanctimonialium. 935
    Mansi premonitio. 935
    Sermo sancti Augustini ad uirgines. 935
    CAPUT PRIMUM.---Excerptum ex epistola Hieronymi ad Eustochium. 938
    CAP. II.---Eiusdem ad Demetriadem excerptum. 944
    CAP. III.---Item eiusdem ex epistola ad Furiam. 946
    CAP. Iu.---Excerptum ex epistola Cypriani de habitu uirginum. 947
    CAP. u.---Ex sermone sancti Cesarii episcopi sanctimonialibus directo. 950
    CAP. uI.---Sancti Athanasii ad sponsas Christi. 954
    CAP. uII.---Quales in monasteriis puellaribus debeant esse abbatisse. 959
    CAP. uIII.---De congregandis in monasteriis sanctimonial bus. 961
    CAP. IX.---Qualiter his, que monasterium expetunt, de rebus propriis agendum sit. 961
    CAP. X.---Qualiter in monasterio sanctimonialibus conuersandum sit. 962
    CAP. XI.---Ut monasteria puellarum undique muniantur, et necessarie habitationes interius preparentur. 963
    CAP. XII.---Ut sanctimoniales in una societate uiuentes equaliter cibum et potum accipiant. 963
    CAP. XIII.---Qualiter sanctimoniales stipendia accipere debeant necessaria. 963
    CAP. XIu.---Quod gemina abbatissis sanctimonialibus impendenda sit pastio. 965
     CAP. Xu.---Ut ad horas canonicas celebrandas incunctanter conueniant sanctimoniales. 965
    CAP. XuI.---De instantia orationis. 965
    CAP. XuII.---Ut completorium pariter sanctimoniales celebrent. 966
    CAP. XuIII.---Qui modus correptionis erga sanctimoniales delinquentes adhibendus sit. 966
    CAP. XIX.---Ut abbatisse uirorum frequentias uitent. 967
    CAP. XX.---Ut sanctimoniales uirorum caueant frequentias. 968
    CAP. XXI.---Ut sanctimoniales erga famulas sibi seruientes peruigilem adhibeant custodiam. 968
    CAP. XXII.---Ut erga puellas in monasteriis erudiendas magna adhibeatur diligentia. 969
    CAP. XXIII.---Ut in monasteriis puellaribus domus propter anus et infirmas sit. 970
    CAP. XXIu.---Quales sint preposite constituende. 971
    CAP. XXu.---Qualis constituenda sit cellararia 971
    CAP. XXuI.---De portaria monasterii constituenda. 971
    CAP. XXuII.---Ut non nisi statuto tempore presbyteri eorumque ministri monasteria puellarum ingrediantur. 971
    CAP. XXuIII.---Ut hospitale pauperum extra monasterium sit puellarum. 972
    EPISTOLA Ludouici Pii ad Sicarium archiepiscopum Burdigalensem.---Mittit exemplum statutorum concilii Aquisgranensis, ut ea in prouincia sua diligenter transcribi et obseruari faciat. 972
    Ad regulam canonicorum et sanctimonialium Auberti Mirei note. 975
    SYMPHOSII AMALARII DE ECCLESIASTICIS OFFICIIS LIBRI QUATUOR. 985
    Amalarii prefatio. 985
    Prefatio altera ex auctoris sententia ad initium huius operis ponenda. 987
    Continentia cause secuture scriptionis. 991
    LIBER PRIMUS. 993
    CAPUT PRIMUM.---De Septuagesima. 993
    CAP. II.---De Sexagesima. 998
    CAP. III.---De Quinquagesima. 999
    CAP. Iu.---De Quadragesima. 1001
    CAP. u.---Cur quadragenarius numerus temporali uite aptetur. 1002
    CAP. uI.---Cur in tempore tali constituta sit obseruatio Quadragesime. 1002
    CAP. uII.---De uarietatibus officiorum per diem, usque in resurrectione Domini. 1002
    CAP. uIII.---De secunda uarietate quarte hebdomade Quadragesime. 1005
    CAP. IX.---De tertia uarietate Sabbati ante Palmas. 1007
    CAP. X.---De quarta uarietate diei Palmarum. 1008
    CAP. XI.---De quinta uarietate quarte ferie maioris hebdomade. 1009
    CAP. XII.---De sexta uarietate Cene Domini. 1011
    CAP. XIII.---De septima uarietate Parasceue. 1024
    CAP. XIu.---De adoratione sancte crucis. 1028
    CAP. Xu.---De presentatione corporis Domini in altari, et calicis cum uino non consecrato. 1032
    CAP. XuI.---De octaua uarietate que fit die Sabbati. 1032
    CAP. XuII.---De agnis de cera factis benedicendis. 1033
    CAP. XuIII.---De cereo benedicendo. 1033
    CAP. XIX.---De lectionibus. 1034
    CAP. XX.---De duobus cereis. 1038
    CAP. XXI.---De pronuntiatione lectionum in uigiliis Pasche et in uigiliis Pentecostes. 1039
    CAP. XXII.---De canticis. 1039
    CAP. XXIII.---De olei unctione in Sabbato sancto. 1040
    CAP. XXIu.---Comprobatur ex Euangelio posse saluari catechumenos per confessionem ceterorum fidelium. 1042
    CAP. XXu.---De consecratione baptisterii. 1044
    CAP. XXuI.---De immissione cereorum in aquam. 1046
    CAP. XXuII.---De unctione chrismatis a presbytero et de impositione manus episcopi super neophytum. 1046
    CAP. XXuIII.---De Litaniis. 1053
    CAP. XXIX.---De uestimento albatorum et recapitulatio de Septuagesima. 1054
    CAP. XXX.---De illuminatione cereorum. 1056
    CAP. XXXI.---De missa in nocte. 1056
    CAP. XXXII.---De octo diebus neophytorum. 1058
    CAP. XXXIII.---De eisdem octo diebus. 1060
    CAP. XXXIu.---De die sancte Pasche. 1061
    CAP. XXXu.---Demonstratio quod informent sex dies paschales ceteros dies Dominicos et iustos homines; et dies quinquaginta a Sabbato Pasche usque ad Sabbatum octauarum Pentecostes, futuram uitam; et quotidiam dies,  siue Septuagesime Dominici, seu quadragesimales, penitentes. 1063
    CAP. XXXuI.---De diebus Pentecostos. 1065
    CAP. XXXuII.---De Litania maiore. 1066
    CAP. XXXuIII.---De uigilia Pentecostes. 1068
    CAP. XXXIX.---De sequentibus septem diebus Pentecostes. 1070
    CAP. XL.---Quo tempore debeant esse sub disciplina chrismatis qui non consequuntur manus impositionem episcoporum tempore baptisterii, sed post. 1070
    CAP. XLI.---De missa lunocentum. 1073
    LIBER SECUNDUS. 1073
    CAPUT PRIMUM.---De duodecim lectionibus. 1073
    CAP. II.---De ieiunio annuo Quatuor Temporum. 1076
    CAP. III.---De numero lectionum per tres memoratos dies. 1079
    CAP. Iu.---De clericis, quo nomine generaliter nos uocamur. 1080
    CAP. u.---De tonsura. 1081
    CAP. uI.---De ordinibus sacris, quos nostri episcopi consueto more frequentant. 1082
    CAP. uII.---De ostiariis. 1083
    CAP. uIII.---De lectoribus. 1084
    CAP. IX.---De exorcistis. 1084
    CAP. X.---De acolythis. 1085
    CAP. XI.---De subdiaconis. 1085
    CAP. XII.---De diaconis. 1086
    CAP. XIII.---De presbyteris. 1088
    CAP. XIu.---De pontifice. 1091
    CAP. Xu.---De habitu sacrorum ducum. 1093
    CAP. XuI.---De non utendis uestibus sacratis in quotidiano usu. 1093
    CAP. XuII.---De amictu. 1094
    CAP. XuIII.---De alba. 1094
    CAP. XIX.---De casula. 1095
    CAP. XX.---De stola. 1096
    CAP. XXI.---De dalmatica. 1096
    CAP. XXII.---De tunica quam sacerdos induit super ca misiam. 1097
    CAP. XXIII.---De pallio quo utuntur archiepiscopi. 1098
    CAP. XXIu.---De sudario. 1099
    CAP. XXu.---De uarietate sandaliorum. 1100
    CAP. XXuI.---Recapitulatio uestimentorum. 1100
    LIBER TERTIUS. 1101
    CAPUT PRIMUM.---De signis quibus congregamur in idipsum. 1101
    CAP. II.---De situ ecclesie. 1103
    CAP. III.---De choro cantorum. 1105
    CAP. Iu.---De uestimento cantorum. 1107
    CAP. u.---De introitu episcopi ad missam. 1108
    CAP. uI.---De Kyrie eleison. 1113
    CAP. uII.---De cereis. 1114
    CAP. uIII.---De Gloria in excelsis. 1115
    CAP. IX.---De prima oratione misse. 1115
    CAP. X.---De sessione episcopi. 1117
    CAP. XI.---De officio lectoris et cantoris. 1117
    CAP. XII.---Quid sit inter Responsorium et Tractum. 1121
    CAP. XIII.---De Alleluia. 1122
    CAP. XIu.---Quid sit inter Alleluia et Tractum. 1122
    CAP. Xu.---De exspoliatione casularum. 1122
    CAP. XuI.---De tabulis. 1123
    CAP. XuII.---De ascensu in pulpitium. 1123
    CAP. XuIII.---De diaconi ascensione in tribunal. 1124
    CAP. XIX.---De officio quod uocatur Offerenda. 1126
    CAP. XX.---De secreta. 1132
    CAP. XXI.---De hymno ante passionem Domini, siue preparatione. 1133
    CAP. XXII.---De hymno Sanctus, sanctus, sanctus. 1135
    CAP. XXIII.---De Te igitur. 1135
    CAP. XXIu.---De institutione Dominica in conficiendo corpus et sanguinem. 1139
    CAP. XXu.---De ascensione Christi in crucem. 1141
    CAP. XXuI.---De corpore Domini post emissem spiritum in cruce et nostra mortificatione in idipsum. 1143
    CAP. XXuII.---De presentatione patene. 1146
    CAP. XXuIII.---De officio quod memorat requiem Domini in sepulcro. 1147
    CAP. XXIX.---De oratione Dominica. 1148
    CAP. XXX.---De presentatione subdiaconorum, ut suscipiant corpus Domini de altari. 1151
    CAP. XXXI.---De immissione panis in uinum 1151
    CAP. XXXII.---De pacis osculo. 1152
    CAP. XXXIII.---De Agnus Dei. 1153
    CAP. XXXIu.---De Eucaristia. 1153
     CAP. XXXu.---De parte oblate que remanet in altari. 1154
    CAP. XXXuI.---De ultima benedictione. 1155
    CAP. XXXuII.---De ulteriore ultima benedictione. 1156
    CAP. XXXuIII.---De missa in festiuitate sancti Ioannis Baptiste mane prima. 1157
    CAP. XXXIX.---De offerenda: uir erat in terra. 1157
    CAP. XL.---De aduentu Domini. 1158
    CAP. XLI.---De natiuitate Domini. 1159
    CAP. XLII.---De consueto tempore misse. 1160
    CAP. XLIII.---De . 1160
    CAP. XLIu.---De missa promortuis. 1161
    LIBER QUARTUS. 1163
    Prefatiuncula. 1163
    CAPUT PRIMUM.---Ut ea que Dei sunt Deo reddamus; quot horis sol orbem lustrat, totidem repetitionibus nosmetipsos offerimus Deo interdiu noctuque, exceptis uespertinis, completoriisque, et matutinis officiis, de quibus seorsum dicendum est. 1163
    CAP. II.---De Prima. 1165
    CAP. III.---De Tertia. 1169
    CAP. Iu.---De oratione quam conuentus fratrum celebrat per aliquot cursus diurnos nocturnosque. 1175
    CAP. u.---De Sexta. 1177
    CAP. uI.---De Nona. 1178
    CAP. uII.---De uespertinali synaxi. 1178
    CAP. uIII.---De completorio. 1183
    CAP. IX.---De nocturnali officio. 1185
    CAP. X.---De matutinali officio. 1189
    CAP. XI.---De nocturnali officio per quotidianas noctes. 1192
    CAP. XII.---De matutinali officio per quotidianas noctes. 1192
    CAP. XIII.---De tertia feria. 1194
    CAP. XIu.---De quarta feria. 1194
    CAP. Xu.---De quinta feria. 1195
    CAP. XuI.---De sexta feria. 1195
    CAP. XuII.---De Sabbato. 1195
    CAP. XuIII.---De Dominicis noctibus in matutinali officio a Septuagesima usque in Pascha. 1198
    CAP. XIX.---De uersibus qui in Quadragesima sunt usque in passionem Domini. 1199
    CAP. XX.---De passione Domini. 1199
    CAP. XXI.---De Cena Domini, Parasceue ac Sabbato sancto. 1200
    CAP. XXII.---De exstinctione luminum. 1202
    CAP. XXIII.---De tribus psalmis qui cantantur in nocturnali officio per septem dies baptismales. 1203
    CAP. XXIu.---Repetitio de Litania maiore. 1207
    CAP. XXu.---Sequuntur dicta ex epistolis Gregorii. 1207
    CAP. XXuI.---Repetitio de Alleluia quod cantatur in missa, et de uestimento subdiaconorum, Kyrie eleison ac Dominica oratione, ex epistola sancti Gregorii. 1209
    CAP. XXuII.---De completione dierum Pentecostes. 1211
    CAP. XXuIII.---De hora baptisterii in Sabbato, siue in uigilia Pentecostes. 1215
    CAP. XXIX.---De octauis Pentecostes. 1216
    CAP. XXX.---De Aduentu Domini. 1218
    CAP. XXXI.---De Natiuitate Domini. 1221
    CAP. XXXII.---De octauis in natiuitate Domini. 1221
    CAP. XXXIII.---De Epiphania et . 1224
    CAP. XXXIu.---De octauis Theophanie. 1226
    CAP. XXXu.---De natalitiis sanctorum. 1228
    CAP. XXXuI.---De octauis natalitiorum sanctorum. 1228
    CAP. XXXuII.---De obseruatione dierum per annum. 1229
    CAP. XXXuIII.---Quando celebrantur diuina mysteria, qua reuerentia et metu standum sit in ecclesia. 1233
    CAP. XXXIX.---Iterum de tonsura clericorum. 1234
    CAP. XL.---Mentio iterum qua hora dici missa sit celebranda a libere uacantibus. 1235
    CAP. XLI.---De exsequiis mortuorum. 1236
    CAP. XLII.---De officiis mortuorum. 1238
    CAP. XLIII.---Repetitio de tribus psalmis baptismalibus. 1240
    CAP. XLIu.---Repetitio de antiphona, Fluminis impetus, que cantatur in Theophania. 1240
    CAP. XLu.---De uersu repetitio, et de Pentecoste, et de calice. 1241
    CAP. XLuI.---Repetitio de Pentecoste. 1242
    CAP. XLuII---Repetitio de Pentecoste. 1242
    SYMPHOSII AMALARII LIBER DE ORDINE ANTIPHONARII. 1243
    Prologus de ordine antiphonarii. 1243
     CAPUT PRIMUM.---Incipit adnotatio de nocturnalibus officiis et diurnalibus, que uulgo cursus uocantur. 1247
    CAP. II.---De matutinali officio per Dominicas noctes. 1249
    CAP. III.---De nocturnali officio quotidianarum noctium. 1250
    CAP. Iu.---De numero lectionum et responsoriorum suprascriptarum noctium. 1251
    CAP. u.---De matutinali officio quotidianarum noctium. 1252
    CAP. uI.---De cursibus diei. 1255
    CAP. uII.---De completorio. 1259
    CAP. uIII.---De officio: Aspiciens a longe. 1260
    CAP. IX.---De responsorio: Hierusalem cito ueniet salus tua. 1262
    CAP. X.---De responsoriis: Gaudete in Domino semper, et: Ecce apparebit Dominus. 1263
    CAP. XI.---De responsoriis: Canite tuba in Sion. 1264
    CAP. XII.---De antiphonis feriarum in proxima hebdomada ante Natiuitatem Domini. 1265
    CAP. XIII.---De antiphonis que in principio habent O. 1265
    CAP. XIu.---De officio: Sanctificamini. 1269
    CAP. Xu.---De Natiuitate Domini. 1270
    CAP. XuI.---De officiis uespertinis in Natiuitate Domini et in natali iis sanctorum. 1271
    CAP. XuII.---De festiuitate sancti Stephani protomartyris. 1273
    CAP. XuIII.---De festiuitate sancti Ioannis. 1273
    CAP. XIX.---De octauis Domini. 1275
    CAP. XX.---De Dominica prima post Natiuitatem Domini. 1275
    CAP. XXI.---De Epiphania, id est apparitione siue manifestatione. 1275
    CAP. XXII.---De responsoriis. 1277
    CAP. XXIII.---De antiphonis in matutinis. 1278
    CAP. XXIu.---De Dominica prima post Epiphaniam. 1278
    CAP. XXu.---De octauis Theophanie. 1278
    CAP. XXuI.---De Dominica prima post octauas Epiphanie. 1279
    CAP. XXuII.---De responsoriis qui a Psalterio sunt excerpti. 1279
    CAP. XXuIII.---De officio sancti Marcelli. 1280
    CAP. XXIX.---De . 1281
    CAP. XXX.---De officio Septuagesime. 1281
    CAP. XXXI.---De Sexagesima. 1283
    CAP. XXXII.---De antiphonis matutinalibus in Sexagesima. 1284
    CAP. XXXIII.---De Quinquagesima. 1285
    CAP. XXXIu.---De antiphonis in matutinis in Quinquagesima. 1286
    CAP. XXXu.---De Quadragesima. 1286
    CAP. XXXuI.---De antiphonis matutinalibus in Quadragesima. 1287
    CAP. XXXuII.---De responsoriis qui canuntur de Isaac et Iacob. 1288
    CAP. XXXuIII.---De antiphonis in matutinis. 1288
    CAP. XXXIX.---De responsoriis Ioseph. 1288
    CAP. XL.---De antiphonis in matutinis. 1289
    CAP. XLI.---De media Quadragesima. 1290
    CAP. XLII.---De antiphonis matutinalibus. 1290
    CAP. XLIII.---De passione Domini. 1291
    CAP. XLIu.---De exstinctione luminum circa sepulturam Domini. 1292
    CAP. XLu.---De Resurrectione Domini. 1293
    CAP. XLuI.---De feria secunda. 1294
    CAP. XLuII.---De feria tertia. 1294
    CAP. XLuIII.---De feria quarta. 1294
    CAP. XLIX.---De feria quinta. 1294
    CAP. L.---De feria sexta. 1294
    CAP. LI.---De Sabbato. 1295
    CAP. LII.---De glorioso officio quod fit circa uespertinales terminos in paschali hebdomada in Romana Ecclesia. 1295
    CAP. LIII.---De responsoriis qui pretitulantur de auctoritate ex persona Synagoge credentis. 1296
    CAP. LIu.---De responsoriis psalmorum cum Alleluia ex persona filie. 1298
    CAP. Lu.---De festiuitatibus sanctorum. 1300
    CAP. LuI.---De uigiliis in Ascensione Domini. 1300
    CAP. LuII.---Officium nocturnale de festiuitate Pentecostes. 1301
    CAP. LuIII.---De responsoriis psalmorum. 1303
    CAP. LIX.---De festiuitate sancti Ioannis Baptiste. 1304
    CAP. LX.---De uigiliis apostolorum Petri et Pauli. 1306
     CAP. LXI.---De uigilia sancti Laurentii. 1306
    CAP. LXII.---De uigilia sancte Marie, in die Assumptionis eius. 1306
    CAP. LXIII.---De uigilia sancti Andree. 1306
    CAP. LXIu.---De responsoriis communibus sanctorum. 1306
    CAP. LXu.---De officiis pro mortuis. 1306
    CAP. LXuI.---De natalitiis pontificum. 1307
    CAP. LXuII.---De officio in dedicatione ecclesie. 1307
    CAP. LXuIII.---De antiphonis que sunt ex euangeliis quotidianis. 1307
    CAP. LXIX.---De inuitatoriis antiphonis. 1307
    CAP. LXX.---De antiphonis trium puerorum. 1308
    CAP. LXXI.---De responsoriis qui pretitulantur Regum. 1308
    CAP. LXXII.---De responsoriis qui pretitulantur de Salomone siue de Sapientia. 1309
    CAP. LXXIII.---De responsoriis Iob et Tobie. 1309
    CAP. LXXIu.---De responsoriis Iudith, Esdre et Esther. 1310
    CAP. LXXu.---De responsoriis Machabeorum. 1311
    CAP. LXXuI.---De responsoriis prophetarum. 1311
    CAP. LXXuII.---De responsoriis de diuersis officiis collectis. 1313
    CAP. LXXuIII.---De antiphonis conuersis per conuenientiam soni in Alleluia. 1314
    CAP. LXXIX.---De ordine sepulture cuiuscunque Christiane. 1314
    CAP. LXXX.---De responsoriis que cantabantur ab antiquis ante hymnum sancte Marie. 1314
    SYMPHOSII AMALARII ECLOGAE DE OFFICIO MISSAE. 1315
    Incipiunt Ecloge de ordine Romano et de quatuor orationibus episcoporum siue populi in missa. 1315
     De Romano de ordine et statione in ecclesia; de introitu episcopi. 1316
    De diaconibus et ceteris ministris episcopi; de portatione cereorum et thuribuli; de episcopo iam presentato altari. 1317
    De Gloria Patri, de statione diaconorum et episcopi. 1318
    De sessione episcopi. 1320
    De sede episcopali, de Epistola. 1321
    Cur sit diaconus in ambone uersus ad meridiem. 1322
    De exstinctione cereorum; de Credo in Deum: de presentatione corporalis et calicis ad altare; recapitulatio de passione Domini. 1323
    De oblatione. 1324
    Quomodo stent ministri episcopi, diaconi et subdiaconi circa altare hora misse. 1325
    uersus; de Te igitur, cur secreto cantetur; de crucibus in Te igitur. 1326
    De nominibus quatuor orationum episcoporum siue populi in missa. 1327
    De secreta; de fractione oblatarum; de pace annuntiata antequam commisceatur corpus et sanguis Domini. 1328
    Item de secreta; de prefatione. 1329
    De benedictione post communionem; qualiter quedam orationes et cruces in Te igitur, agende sunt. 1330
    SYMPHOSII AMALARII EPISTOLAE. 1333
    EPISTOLA PRIMA.---Amalarii ad Ieremiam Senonensem archiepiscopum de nomine Iesu. 1333
    EPIST. II.---Ieremie ad Amalartum. 1333
    EPIST. III.---Amalarii ad Ionam episcopum. 1333
    EPIST. Iu.---Amalarii ad Rantgarium episcopum. 1333
    EPIST. u.---Ad Hettonem monachum. 1333
    EPIST. uI.---Ad Guntradum. 1336
    EPIST. uII.---Ad episcopum anonymum. 1340




FINIS TOMI CENTESIMI QUINTI.

