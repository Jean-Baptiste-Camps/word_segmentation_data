
PATROLOGIAE TOMUS CXXX.

ISIDORUS MERCATOR / MARCUS uALERIUS PROBUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; III AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXX.


APPENDIX AD SAECULUM IX.



ISIDORUS MERCATOR,



MARCUS uALERIUS PROBUS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page


APPENDIX AD SAECULUM IX.



ISIDORI MERCATORIS



DECRETALIUM COLLECTIO

POST EDITIONEM, PRINCIPEM, IACOBO MERLINO PROCURANTE, DATAM, AD PRELUM NUNC PRIMUM REuOCATA, INNUMERIS QUIBUS SCATEBAT MENDIS REPURGATA ET INDICE FIDELISSIMO LOCUPLETATA; ADDITIS ETIAM IN TEXTU, QUAE DEEERANT, SCRIPTURAE SACRAE LOCORUM NOTATIONIBUS. ACCEDUNT PROLEGOMENA AMPLISSIMA CURA ET STUDIO HENRICI DENZINGER In Uniuersitate Herbipolensi theologie nunc professoris. TOMUM CLAUDUNT

MARCI uALERII PROBI



OPUSCULUM DE NOTIS ANTIQUIS

ET

AEuI CAROLINI CARMINA.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXX CONTINENTUR.


ISIDORUS MERCATOR.
Prolegomena. 	u-XXu
Collectio Decretalium. 	Col. 2



MARCUS uALERIUS PROBUS.
De notis antiquis. 	1177
AEuI CAROLINI CARMINA. 	1195





Main uolume text




ISIDORUS MERCATOR.



PROLEGOMENA.





HENRICI DENZINGER IN UNIuERSITATE HERBIPOLENSI THEOLOGIAE PROFESSORIS ECLOGE ET EPICRISIS Eorum que a recentioribus criticis de Pseudoisidorianis Decretalibus statuta sunt.

1. Mira sorte nostris hisce temporibus actum est, ut ii ipsi qui quondam, ut Romane sedis prerogatiuas impeterent, merces Pseudoisidorianas pontificum fraudi tribuebant, modo pre omnibus felicius atque subtilius genuinum eiusmodi decretalium ortum indigitarent. uerumtamen, ut plurimum eo non sunt progressi, ut Romanos pontifices fraudi iam a multis recepte non fauisse, et Romane sedis priuilegia exinde plus equo non profecisse fateantur. Quinimo res satis implexa nequidem catholicis omnibus ita eliquata est, ut aliquam saltem discipline ecclesiastice mutationem hisce decretalibus inductam fuisse, non admittant. Hinc nos, ut inueteratis istiusmodi preiudiciis pro posse finem imponamus, edendis Decretalibus preludere statuimus, ea que a recentioribus criticis preclare acta sunt, colligentes, ea que minus nobis probantur, nouo examini subiicientes. Tria igitur erunt de quibus nobis inquirendum erit breuiter:

    1o Ubi, quando et quo potissimum fine confecte fuerint Decretales Pseudoisidoriane;
    2o Utrum fraudi iam acte Romani illius temporis pontifices fauerint;
    3o Utrum, si nullatenus in partem fraudis uenerint pontifices, saltem eedem ipse Decretales iis que de pontificis auctoritate docent noui quidpiam induxerint





§ I.

2. Multiplices recentiorum de Pseudoisidoriane collectionis ortu opiniones in tres potissimum classes diuidere lubet.

Prima sit eorum, qui pauciores numero et quasi ab omnibus derelicti, Decretales Rome augende pontificie potestati confectas autumant. His annumerandus est infausti nominis catholicus Antonius Theiner  et H. E. Eichhorn  . Qui tamen addunt, Decretales Rome seculo uIII ortas et a Franco quodam clerico seculo IX mediante, auctas fuisse.

Alii uix non innocuum omnino Pseudoisidorum illum statuunt, inter quos nominandi sunt A. Walter  et Rosshirt  , ille Bonne, Heidelberge hic professor. Censet Walter auctorem nostrum, quem Benedictum Leuitam collectorem Pseudocapitularium fuisse suspicatur, nonnisi collectionem canonum integram Ecclesie disciplinam complectentem intendisse et in ea maxime institisse, que tunc temporis magis negligebantur. Idem fere Rosshirt, qui ex codice Bambergensi a se detecto se eruisse putat, Mercatorem nostrum prius confecta ut plurimum apocrypha adhibuisse que Grece potissimum originis fuisse censet,  neque tunc temporis id pro fraude habitum eiusmodi documenta, que personis et rebus conuenirent, deficientibus genuinis, componere.

His accensendus est et inclytus ille fidei propugnator Mehler  , qui Decretales fraudem piam fuisse censet in bonum libertatis ecclesiastice peractam. Cum enim tristissimis illis temporibus humana diuinaque omnia permiscerentur, atque omnis auctoritas uiuentium contemptui haberetur, produxisse auctorem illum quasi obloquentes uenerande antiquitatis personas.

Tertie classis auctores ueram fraudem admittunt, que tamen neque Roma processerit, neque Romanorum utilitatem intenderit. uel enim ut Spittler  , Plank  et Drosle-Hulshoff  Decretales aduersus potestatem metropoliticam directas dicunt, uel ut Knust  , qui et ipse Benedictum Leuitam Moguntinum auctorem uocat, ad uindicanda iura episcoporum tum aduersus laicalia, tum synodalia iudicia confictas censent. Quibus accensendi sunt, qui pre ceteris nobis genuinum Decretalium fontem prelucentibus sane aliis indigitasse uidentur. A. Wasserschleben  et Gfrörer  censent enim Otgarium siue Autgarium archiepiscopum Moguntinum ad uindicanda sedi Moguntine primatialia in Germaniam iura, porro ad tuenda aduersus principes et synodos episcoporum iura, post conuentum Theonisuillanum anni 835 Decretales congeri curasse. Cui opinioni saltem ut probabiliori accedit uir non sine laude nominandus Carolus Kefele  , licet pro ea, qua est modestia et iudicii moderatione difficultates non dissimulet.

Nos his ducibus tria potissimum ad enodandum istud enigma statuimus: 1o Decretales neque Rome, neque seculo uIII, sed 2o, seculo IX mediante in Francorum ditione confectas; denique 3o uerisimile admodum uideri Otgarium Moguntinum archiepiscopum auctorem, uti dicunt moralem Decretalium fuisse.

Qui Pseudoisidorum Rome seculo uIII collectum dicunt, eo potissimum argumento nituntur, capitula que dicuntur Hadriani I, siue Angilramni Metensis  ex Pseudoisidoro excerpta, eadem ipsa autem testantibus pluribus codicibus  ab Hadriano I Angilramno Rome tradita fuisse.

uerumtamen inuicte ostendit Waserschleben illam codicum inscriptionem preferendam, que ab Angilramno pontifici oblata testatur, cum 785 Rome accusationis amouende causa uersaretur. Nam in omnibus magis conueniunt discipline, que in Francorum regno presertim quoad synodos prouinciales uigebat quam illi, quam tunc temporis pontifices propugnabant; imo nonnulla sunt que iuribus pontificum minus fauere uidentur, ut capitula 6, 20, 27, 28. Fontes denique, ex quibus hausta sunt capitula, ii non sunt ex quibus Romanus pontifex hausisset, uerbi gratia, synodorum hispanarum et gallicanarum decreta, lex uisigothorum, breuiarium Alaricianum. Imo non desunt  , qui censeant, dicta capitula serioris esse etatis et ab ipso Mercatore ficta.

Inualidum est igitur argumentum quod ei innititur pretense rationi, capitula Angilramni Rome confecta fuisse; deficit ergo locus. uerum falsum est etiam ex ipso Mercatore excerpta fuisse; ergo deficit et tempus. Nihil in iis est quod scopo et principiis Pseudoisidorianis presertim circa accusationes episcoporum conueniat. Nam que in duobus capitulis ex Isidoro inueniuntur desumpta, in codice uno melioris note deesse seriusque interpolata fuisse testatur Wasserschleben. Imo nonnulla sunt in iis, que Isidoro contradicant, ut cap. 6, 12, 27, 28. Manifestum est e contrario Isidorum ex Angilramno hausisse, cum nonnunquam, ubi hic fontes suos accuratius allegauerit, ille uario modo immutatos reddat.

Neque melius Theiner et Eichhorn nonnullas Pseudoisidoriane collectionis partes, ut epistolas Pseudoclementinas, donationem Constantini, gesta Syluestri, a testibus seculi octaui, ut Hadriano I in epistola ad Carolum Magnum directa, capitulari quodam anni 806, dictis quibusdam Agobardi Lugdunensis et Theodulfi Aurelianensis iam aduocatas fuisse. Nam satis constat, eiusmodi documenta iam ante Isidorum ficta fuisse, qui sane non solum decepit, sed et ipse in multis deceptus est.

Alii, quos iam seculo uIII exstantis Mercatoris documenta uolunt esse, iuniores Decretalium auctore facile probantur. Huc pertinet Remedii Curiensis collectio canonum, quam iussu Caroli Magni conscripsisse dicitur, cum titulus, cui dicta opinio innititur, plane confictus sit  . Huc et reponendum est argumentum  desumptum ex epistola Gregorii Iu ad episcopos Gallie et Germanie anni 832, si nothra sit, ut Richter censet. uerumtamen ponamus et genuinam esse, tunc plane non liquet, utrum ipsa ex Isidoro, an Isidorus ex ipsa hauserit.

Magnum denique quiddam se prestare sibi uisus est Eichhorn, ut idem euinceret, quod Librum Pontificalem, quo preprimis usus est Mercator, extra Italiam incognitum fuisse, uti putabat detexerit. Quod oppido falsum est, cum et Beda uenerabilis seculo uIII illo usus fuerit, neque desint eiusdem temporis codices Gallicani. Sed quid tempus terimus refellendis istorum ratiunculis, cum pontifices duo, annis adhuc 850 et 863, ipsi canonicas auctoritates enumerantes, quibus Romana Ecclesia utatur, nonnisi decretalium, que in collectione Dionysiana auctiore continentur, mentionem faciunt. Ita Leo Iu, epistola 2 ad episcopos Britannie  : »De libellis et commentariis aliorum non conuenit aliquem iudicare et sanctorum conciliorum canones relinquere uel decretalium regulas, id est, que habentur apud nos simul cum illis in canone et quibus in omnibus ecclesiasticis utimur iudiciis, id est, Apostolorum, Nicenorum, Ancyranorum, Neocesariensium, Gangrensium, Antiochensium, Laodicensium, Chalcedonensium, Sardicensium, Carthaginensium, Africanensium et cum illis regule presulum Romanorum, Siluestri, Siricii, Innocentii, Zosimi, Celestini, Leonis, Gelasii, Hilarii, Symmachi, Simplicii. Isti omnino sunt, per quos iudicant episcopi et per quos episcopi simul et clerici iudicantur. Nam si tale emerserit uel contigerit inusitatum negotium, quod minime posset per istos finiri, tunc si illorum, quorum meministis, dicta Hieronymi, Augustini, Isidori uel ceterorum similiter sanctorum doctorum similium reperta fuerint, magnanimiter sunt retinenda ac promulganda uel ad apostolicam sedem referatur de talibus.

Nec minus Nicolaus I episcopus ad Hincmarum Rhemensem a. 863  : »Preterea quidem et sancimus, ne quilibet. . . . . impune audeat seu ualeat aliena expetere aut exspectare iudicia aut alienas contra canones ordinationes suscipere uel ad alias prouincias irregulariter conuolare, sed ita ut Nicenorum et ceterorum conciliororum canonicis definitionibus est promulgatum et beatorum Siricii, Innocentii, Zosimi, Celestini, Bonifacii, Leonis, Hilarii, Gelasii, Gregorii ac ceterorum Romane sedis pontificum constitutionibus est decretum, saluo in omnibus iure apostolice sedis.«

Quid igitur longiori examine opus est, cum ipsi pontifices se ab eius modi fictione alienissimos ostendant, saltem, quod modo nobis sufficiat, ad annum usque 863, quo certe iam undequaque in Galliis sparse erant merces Pseudoisidoriane.

3. Amotis que obstabant, ad positiua argumenta procedamus atque quando et ubi confictus fuerit Pseudoisidorus statuamus. Id preprimis certum uidetur ex iis, que Ballerinii  , Knust, Wasserschleben congesserunt, rationibus, in ditione Francorum fraudis cunabula esse requirenda. Nam codices omnes et ipse uaticanus n. 630, qui omnium antiquissimus est, inde originem traxerunt, Decretales a Francis auctoribus primum allegantur, fontes ex quibus hausit Pseudoisidorus. nempe decreta conciliorum Hispanie et Gallie, Breuiarium Alaricianum cum interpretatione Aniani, Collectio canonum Quesnelli, epistole S. Bonifacii Moguntini ad regnum Carolingorum spectant. Collectio Hispanica, quam sue fundamentum fecit Pseudoisidorus iis mutationibus affecta apud ipsum apparet, que in codicibus originis Gallicane reperiuntur  : sed et loquela Francum prodit: u. g. missi dicuntur legati, seniores pro dominis feudalibus, comites sensu, qui tunc inualuit, leguntur; uenire, habere, modernus, custodire uocabula ad usum Franco-Germanorum adhibentur.

In statuendo fraudis tempore terminum ad quem indubium habemus in Conuentu Carisiacensi anni 857, qui Pseudodecretalibus certissime usus est. Terminum a quo Blondellus et Ballerinii, Wasserschleben, Gfrörer in synodum Parisiensem anno 829, Walter in epistolam Gregorii Iu a. 832, Knust in synodum Aquensem 836, reposuere, eo quod impostor ex ipsis hausisse uideatur.

At istiusmodi argumentum non solidum satis uidetur. Queritur enim in eiusmodi casibus, quis ex duobus, quos ita consonare uideas, ut ab inuicem pendere necesse sit, alterum secutus fuerit, quis precesserit. Sufficiat igitur preprimis nobis aliquanto ante conuentum Carisiacensem tempore, seculo IX mediante, Pseudoisidorum in lucem erupisse.

4. Ut autem penitus in tenebras, que epocham, auctorem, scopum Pseudodecretalium contegunt introspiciamus, oportet, ut ad alium falsatorem eiusdem eui, qui Pseudoisidoro coniunctissimus uidetur, animum aduertamus. Benedictus is est, Leuita Moguntinus  , qui ut ipse in sui operis prefatione ait, iubente archiepiscopo suo Otgario, nouam collectionem Capitularium, que Ansegisii syllogen suppleret, ex schedulis quas Riculphus quondam archiepiscopus congesserat, conficiendam sibi proposuit. Ista uero  pretensa Capitularia merces sunt ad modum Pseudoisidori undique corrase. Porro pars circiter uicesima, nempe 57 capitularia, ex Pseudoisidoro desumpta sunt, ita ut negari possit nexum inter utrumque impostorem interesse, ut uix non dicas unum atque eumdem esse, qui canones et capitularia supposuit, eademque principia spargenda, eumdemque finem legibus tum ecclesiasticis tum ciuilibus supponendis attingendum sibi proposuisse. Utrumque librum iungit, eidemque auctori tribuit Hincmarus Rhemensis in opusculo contra Hincmarum Laudunensem; c. 24, uocat Pseudoisidorianam syllogen librum collectarum epistolarum ab Isidoro, quem de Hispania allatum Riculfus Moguntinus episcopus in huiusmodi, sicut et in capitulis regiis obtinuit.

Hoc supposito intra arctiores fines Pseudoisidoriani operis ortum restringere licebit. Nimirum Benedictus ille Leuita iterato  testatur, se opus suum defuncto Ludouico Pio, regnantibus eius filiis, quos reges iam uocat, iussu Otgarii archiepiscopi conscripsisse. Atqui Ludouicus 840, Otgarius 847 defunctus est; tempus proinde intermedium epoche Benedicti Leuite assignandum erit, proindeque Pseudoisidorus, quo ille utitur, aliquanto tempore precedit.

5. uerumtamen id minimum erit emolumenti, quod ex Benedicti cum Pseudoisidoro nexu nostre questioni proficiat. Iam uestigium aliquod auctoris apparet, iamque scopum ipsius ex temporum locorumque circumstantiis eruere, epochamque confecti operis accuratissime determinare licebit.

Duo sunt, qui ad Pseudoisidorianas merces fabricandas concurrere potuerunt: Riculfus, qui schedulas, ex quibus Benedictus, proindeque eius parens uel frater Pseudoisidorus hauserunt, congessit, et Otgarius, quem Benedictus sibi opus intulisse fatetur.

Riculfum iam Hincmarus senior plerique antiquiores post ipsum auctorem Decretalium suspicati sunt. Scripsit ille in opusculo contra Hincmarum Laudunensem c. 24: »Si uero ideo talia, que tibi uisa sunt, de prefatis sententiis  ac sepe memoratis epistolis detruncando et preposterando atque disordinando collegisti, quia forte putasti neminem alium easdem sententias uel ipsas epistolas preter se habere, et idcirco talia libere te existimasti posse colligere; res mira est, cum de ipsis sententiis plena sit ista terra, sicut et de libro collectarum epistolarum ab Isidoro, quem de Hispania allatum Riculfus Moguntinus episcopus in huiusmodi sicut et in capitulis regiis studiosus obtinuit et istas regiones ex illo repleri fecit.« Atqui certissimum est Hincmarum hic errasse collectionemque Pseudoisidorianam cum genuina Hispana confudisse.

Nam ex monumentis  certum est, Rachionem Argentoratensem episcopum Riculfi suffraganeum a. 788 Isidorianam genuinam canonum collectionem conscribi curasse. uerisimillimum est autographum illud ipsum fuisse, quod Riculfum ex Hispania attulisse Hincmarus contendit. Porro illo tempore, quo Moguntie sedit Riculfus, nempe ab anno 787 ad annum usque 813 non ee erant temporum circumstantie, quas supponit Pseudoisidorus, ut sacerdotes opprimerentur, bona ecclesiastica diriperentur, hisque similia, que Carolo Magno regnante non occurrunt. Riculfum Blondellus noui aliquid intulisse colligit ex l. uII Capitular. 281, ubi ille in conuentu Wormaciensi Gregorii epistolam attulisse traditur, cuius nulla ante nec post memoria exstitit. uerum hec sincera erat epistola Gregorii II ad S. Bonifacium. Ait quidem Benedictus in suorum Capitularium prefatione. »Hec uero capitula, que in subsequentibus tribus libellis coadunare studuimus, in diuersis locis et in diuersis schedulis, sicut in diuersis synodis ac placitis generalibus edita erant, sparsim inuenimus et maxime in sancte Moguntiacensis metropolis ecclesie scrinio a Riculfo eiusdem sancte sedis metropolitano recondita et demum ab Autcario secundo eius successore atque consanguineo inuenta reperimus, que in hoc opusculo tenore suprascripto inserere maluimus.« At quis est tam cecus, ut non uideat id ab impostore fictum fuisse, ut suis figmentis auctoritatem conciliaret, cum tam longe lateque notum esset, Riculfum incognitam hucusque illis in regionibus canonum syllogen ex Hispania detulisse. Denique Benedictus ne quidem omnia se ex Riculfi schedulis traxisse contendit, sed ex diuersis locis et chartis.

6. Longe aliter res se habet, si ad Otgarii indolem resque ab eo gestas respiciamus. Duo sunt, que impostorem intendisse manifestum est: uindicare episcopos a laicalibus  et synodalibus  iudiciis falsisque accusationibus eorumque bona a direptione secularium tueri  , et primates, quos primus ille latius inducendos docet  , quos iudices esse uult, ad quos a iudicio metropolitani appellare liceat, efferre.  Alii duos fines, quos prosequi ipsum uideas, pontificiam auctoritatem iusque appellationum tueri, metropolitanorum prerogatiuas deprimere, secundarii plane sunt atque prioribus illis subordinati. Ad pontifices enim recurrit eo, quod episcopos in ipsis ualidissimum aduersus oppressores tutamen habituros confidat. Hinc et causas episcoporum maiores atque pontificibus reseruatas tam acriter tuetur. Que omnia, si Otgarii euum uitamque conferamus, sicut impressam ceram sigillo respondere uidebimus.

Ludouicus Pius cum ex altera uxore Iuditha filium Carolum, qui Caluus postea dictus est, genuisset, una cum imperatrice eo tendebat, ut imperii partem secundarum nuptiarum filio compararet. Hinc filii Irmengardis, prioris uxoris, quibus lege a. 817 de successione lata imperium diuiserat, armis patrem impetierunt. Ex ipsorum partibus plurimi ex prelatis stabant, ut Wala, Hilduinus, Elizachar, abbates; Ebbo Rhemensis, Agobardus Lugdunensis, Iesse Ambianensis, Otgarius Moguntinus, episcopi. Res eo deducte sunt, ut imperator penitentiam publicam, suadente potissimum Ebbone Rhemensi, agere compulsus fuerit. Imperatore autem misere oppresso, mutati sunt in meliorum sensum subditorum filiorumque Ludouici et Pippini animi, ita ut in regnum restitueretur. Tunc in synodo Theonisuillana a. 835 depositus est Ebbo, postquam se indignum episcopatu scripto fassus fuisset, alii diuersis modis penas dederunt. Otgarius humiliter ueniam petens post breuem carcerem dimissus est. Defuncto Ludouico, noua inter filios discordia exarsit, Lothario eo tendente, ut uniuersum Caroli Magni regnum sibi subiiceret; Ludouico Caroloque partes suas sibi uindicantibus. Qua in rixa Otgarius unitati imperii seruande iugiter studens, a Lotharii partibus et Nikardo teste  omnium infensissimus Ludouici Germanici aduersarius fuit, ita ut deuicto etiam Lothario cum aliis eiusdem uasallibus ad Rhenum tenderet, quo Ludouicum a traiiciendo flumine impediret. Res autem cum male cederet, a Ludouici ira aufugit. Post pactum uirodunense demum in gratiam Ludouici rediit. Certe anno 845 episcopale munus exercentem et Ludouici fauore fruentem uidemus.

Quam male tantis in turbis eoque barbariei tempore habite fuerint ecclesie, earumque bona et ministri uix opere pretium est, ut ex eiusdem epoche synodis auctoribusque probemus. Hinc igitur ille de direptis ecclesiis querele. Neque mirum est, Otgarium post synodi Theodonisuillane contra se et suos decreta, in synodorum iudicia inuectum fuisse, tantaque de formis iudiciorum in episcopos habendorum congessisse, que uel ictum ferendum auerterent, uel potius latum iniustitie arguerent. Aliqua etiam occurrunt in Decretalibus, que ut ostendit Acfele  , perspicue satis Ebbonis confessionem atque depositionem indigitare uideantur. Hec enim scribit Pseudoalexander  : »Similiter si huiusmodi personis quedam scripture quoquo modo per metum, fraudem aut per uim extorte fuerint, uel ut se liberare possint, quocunque ab eis conscripte uel roborate fuerint ingenio, ad nullum eis preiudicium aut momentum peruenire censemus, neque ullam eis infamiam uel calumniam aut a suis sequestrationem bonis, unquam auctore Deo et sanctis apostolis eorumque successoribus sustinere permittimus.« Imo quedam Decretalibus inesse nobis uidentur ex iis, que ad primam sedem respiciunt, quod a nemine iudicetur, que ab illius temporis euentibus pendeant. Gregorius nempe Iu, ut pacem inter patrem filiosque conciliaret ex Italia accedens, cum a Lothario retentus filiis fauere uideretur, in eum insurrexerunt Germanie presules, qui ex Ludouici partibus stabant, et eo progressi sunt, ut pontificis excommunicationem molirentur. Iam tunc factum est ut Wala, Corbeiensis abbas, quem supra inter filiorum asseclas nominauimus, pontifici syllogen quamdam auctoritatum a. 833 offerret, quibus pontifici omnem B. Petri auctoritatem excellentem et potestatem uiuam inesse, ipsum omnes iudicare et a nemine iudicari ostenderet. Eiusmodi porro serius et Isidorus noster congessit.

Alter finis, quem Pseudoisidorus sibi proposuit, nec minus Leuita Benedictus promouit, is erat, ut dicebamus, ut primatialia pura ecclesie Moguntine uindicaret, similia illis, quibus metropolita Carthaginiensis in Africa, uicarii pontificii aliis in partibus patriarchatus Romani fruebantur. Quam preclare hec in Otgarium quadrent uidebimus, si a S. Bonifacio usque ad ipsum, quenam huius dignitatis in sede Moguntina sors fuerit, inquiramus. Sanctissimus ille Germanie apostolus a Zacaria papa Moguntinam sedem in metropolim euectam accepit, cui subiicerentur Ecclesie Tongrensis, Coloniensis, Wormaciensis, Spirensis, Traiectensis et omnes illi, qui ab eo conuersi fuerant, Germanie populi, nempe recenter ab eo erecte sedes Herbipolensis, Buraburgensis, Erfurtensis, Eichstettensis, quibus posterius Augustana, Constantiensis, Curiensis, Argentoratensis accesserunt. Que potestas uere primatialis erat, cum omnes integre nationis ecclesie Moguntine subiicerentur. Mox tamen, sedente Lullo Bonifacii successore, ab Hadriano I diecesis Traiectensis a metropoli Moguntia diuisa est et Coloniensi ecclesie subiecta. Imo potestas illa uicarii apostolici et primatis non uidetur ad Bonifacii successores transiisse, ut egregie ostendit  Blascus, c. 7 sue de Collectione Isidori Mercatoris dissertationis,  Moguntia tamen primum locum inter imperii Francorum sedes longo tempore retinuit, ut idem c. 13 ostendit latius. Adeoque facile Bonifacii successori ea ambitio in mentem uenit, ut Bonifacii prerogatiuas in se tum seruari, tum restitui postularet. Riculfus, qui Lullum secutus est, Salisburgum et Coloniam in metropoles erigi inuitus uidit. Otgario sedente in eo erat, ut pars maior suffraganeorum Moguntie eriperetur, proindeque et diecesis metropolitica minueretur, cum Ludouicus Germanicus partes imperii cisrhenanas ut sibi proprias uindicaret, prouincie uero ecclesiastice fines regnorum sequi solerent. Hinc factum est, ut Otgarius tantopere unitati imperii studeret, Ludouico Pio aduersaretur, cum Alsatiam, Sueuiam et partem Burgundie filio Carolo concederet, Lothario faueret, cum integram Caroli Magni hereditatem appeteret. Quod apprime in Decretalibus expressum reperias. Pelagium II papam sic loquentem inducit atque exponentem, quid sit iusta prouincia ecclesiastica  : »De cetero, fratres, super prouincie causa unde sedem apostolicam dudum consulere uoluistis, uidetur nobis sufficienter tractatum a sanctis predecessoribus nostris. Sed quia denuo nostram mediocritatem de eadem re interrogare dignum duxistis, scitote, certam prouinciam esse, que habet decem uel undecim ciuitates et unum regem et totidem minores potestates sub se, et unum episcopum aliosque suffragatores decem uel undecim episcopos iudices, ad quorum iudicium omnes cause episcoporum et reliquorum sacerdotum ac ciuitatum cause referantur, ut ab his omnibus iuste consona uoce discernantur, nisi ad maiorem auctoritatem fuerit ab his, qui iudicandi sunt, appellatum. Unde non oportet, ut degradetur uel dehonoretur unaquaque prouincia, sed apud semetipsam habeat iudices, sacerdotes et episcopos singulos uidelicet iuxta ordines suos.« Atqui quarto post pacem uirodunensem anno, que ne prouincie Moguntine discerperetur, ex Otgarii uotis auertit, Rhabanus Maurus eius successor synodum Moguntie celebrans, undecim habuit suffraganeos, Salomonem Wormatiensem, Gebhardum Spirensem, Gozbaldum Herbipolensem, Otgarium Eichstettensem, Baturatum Paderbornensem, Ebonem Hildesiensem, Haymonem Halberstadiensem, Waltgarium uerdensem, Gerbrathum Curiensem, Latonem Augustanum, Salomonem Constantiensem,  uno uerbo tot episcopos sibi subditos, quos Pseudopelagius prouinciam constituere uoluit. Nota etiam a Pseudodecretali requiri, ut prouincia in unius regis ditione sit. Requirit insuper ut urbes, in quibus primates sessuri sint, iam ante Christi aduentum maiores atque primarie urbes fuerint  . Non deerant autem, qui Moguntie ortum a Magontio, Herculis filio, uel a Magog, filio Iaphetis, uel a Magis Treueris expulsis deducerent. Certe a Druso aliquo ante Christum natum tempore ciuitatis nomine donata est. His addas in epistola Aniceti supra citata primatem non admitti preter constitutos ab apostolis, nisi populo posterius conuerso qui tantus sit numero, ut tali capite egeat; habebisque Moguntiam eiusque prouinciam quasi depictam.

Neque maiori difficultate explicare nobis licebit, cur post pacem uirodunensem Otgarium uideamus ab eiusmodi fraudibus abstinere, atque Ludouico Germanico reconciliari altumque de Pseudoisidorianis decretalibus silentium tum a Rhabano successore, tum longo post tempore in Germania esse. Id inde deducendum est, quod pace uirodunensi eiusmodi imperii diuisio inducta sit, que Moguntiace prouincie amplitudinem intactam omnino relinqueret. Tunc ipse fraudis inuentor proprias merces utpote sibi iam inutiles neglexit.

Hec omnia si complectamur, uerisimillimum uidetur Otgarium Moguntinum saltem causam moralem Decretalium fuisse. Utrum Benedictus Leuita, ut Walter, Knust et alii probabiliter autumant, ipse Mercator fuerit, necne, id equidem definire nolim, neque puto unquam in dubio detegi posse. Id sane fauet suspicioni, quod partes Pseudoisidorianas, quibus utitur, quadam libertate immutando transtulerit, sicut is, qui proprias lucubrationes adhibeat, non ad uerbum allegando ut is, qui aliena transcriberet.

Iam uero patet, Decretales et posteriora Benedicti Capitularia non ante conuentum Theodonis uillanum a. 835 confecta fuisse neque post pacem uirodunensem a 834 esse reponenda. Utrum denique, ut Gfrörer suspicatur postmodum a Wenilone Senonensi, qui et ipse Ecclesie sue primatum in Galliis affectabat , et a Rothadio Suessionensi aucta fuerint, uix est, ut quis decernat, neque eiusmodi suspicio rationibus, que prudentem moueant, innititur. Neque iis possumus, his statutis, assentiri, qui innocuum tantopere Mercatorem illum depingunt. Quis enim in animum inducat, hominem, qui eiusmodi mendacium in mundum inuexit, adeo columbine fuisse simplicitatis, ut mentiendo uix non recte se agere putaret. Pias fraudes nos non nouimus, neque piorum unquam fuisse credimus. Multo minus uero dicendum est, eiusmodi falsa tunc non pro fraudibus, sed pro modo quodam propria principia exponendi habita fuisse.

 Locus denique prefationis Pseudoisidori, ex quo cl. Rosshirt  ostendere nititur, merces istas ex Grecis fontibus haustas fuisse, nichil plane probat. Nam prefationis illius auctor de conciliis loquitur, non de decretalibus. En uerba: »Ea uero concilia, que Greco sunt edita stylo, amplius quam tripliciter aut quadrupliciter interpretata aut conscripta reperimus. Quod si ueritas querenda, ex pluribus Grecorum sequamur stylum eorumque imitemur dictiones atque exemplaria, etc.« Que uero ex codicibus Bambergensibus attulit monumenta, in quibus Pseudodecretales ante Mercatorem habeantur, post ipsum conscripta fuere, utpote que ad ordinationes Formosi referantur. Illud autem opusculum quod ex Bambergensibus codicibus erutum, omnino incognitum fuisse putat, ac Pseudoisidoro priorem, ex quo hausisse Mercatorem supponit, non est nisi liber prior Auxilii de ordinationibus Formosi, qui multo post Mercatorem tempore scripsit. Proinde licet uerum sit, Pseudoisidorum multa iam exstantia adhibuisse, non tamen dicendum est eum plurima non proprio Marte conseruisse.

7. Audiamus modo, que a Cl. Hefele per modum dubii, cum ipsi hypothesi nostre faueat, in contrarium opposita sunt  . Tot partes in Pseudodecretalibus exstare, que pretenso auctoris scopo nullatenus mseruiant; quod metropolitica potestas adeo deprimatur, non quadrare in Otgarium, qui ipse metropolita fuerit, Benedictum Leuitam, quem Isidoro coniunctum supponimus, multo minus metropolitis infensum esse. Mirum uideri, si Otgarium decretalium auctorem habeas, ab eius successore Rhabano eas plane ignorari, imo nullum earum longo post tempore usum factum fuisse in Germania, ita ut in synodo Gerstungensi 1085 episcopi Germanie una cum legato apostolico nonnisi cum quodam despectu earum mentionem facerent.

At enimuero quis nescit, eiusmodi falsarios iis, que preprimis in hominum mentes inducere intendunt, multa admiscere, que indifferentia sint et innocua uideantur, ne praua intentio perfracte nimis nudeque exposita, statim appareat. Isidorum metropolitas deprimere non est, cur miremur, cum superiorem primatis auctoritatem sibi arroget. uerumtamen nolim dicere Decretales directe metropolitis aduersari, neque synodos, quarum celebrationem inculcat  ; id tantum modo intendit, ne synodorum iudicia arbitrario modo habeantur, neque ullum sit ab iniquis sententiis refugium, neue in aliena prouincia iudicium exerceatur, quod in Theodonis uilla factum fuerat; imo uult causas primo ad metropolitam, deinde ad synodum, postmodum ad primatem, denique ad pontificem deferri, nisi statim ad ipsum appellatum fuerit  . Benedictum itaque Leuitam in metropolitas minus iniquum fuisse, non recte opponas; adde quod eumdem cum Isidoro fuisse nullatenus certum sit, proindeque diuersitatem aliquantulam admittere absonum non sit, diuersam denique fuisse Pseudocapitularium materiam.

Qua de causa ab episcopis Germanie et a Rhabano, silentio preterita, imo ab ipso demum Otgario derelicta fuerit congeries Pseudodecretalium, egregie exposuit Gfrörer, neque quidquam illis addendum est, que supra ex ipso excerpsimus, preter id, episcopos Germanie plerosque a parte Ludouici Pii et cognominis postmodum filii stetisse proindeque non tam ad ipsos mitti ab ipsisque recipi potuisse collectionem canonum, quam ad Otgarii sodales in Neustria degentes, apud quos late sparsam postmodum inuenias, cum ab auctore a Ludouico in gratiam recepto iam derelinqueretur. Falsum etiam est Germanie episcopos neque ad annum 1085 et ultra decretales uel neglexisse, uel spreuisse. Nam in synodo Coloniensi a. 887, epistola Anacleti, in Moguntina 888 epistola Urbani, in Triburiensi demum 895 pluribus decretalibus Pseudoisidorianis utuntur. Alia, que facile soluuntur, breuitatis causa omittimus.



§ II.

8. Licet modo critici quasi omnes fateantur, Decretales Pseudoisidorianas neque Rome neque ut Pontificibus inseruirent, inuentas fuisse, multi tamen Pontifices iis postmodum fauisse ipsisque in proprium commodum usos esse contendunt. Wasserschleben censet Sergium II iam a. 844 Drogonem Metensem episcopum Galliarum primatem sedisque apostolice uicarium ad normam iuris Pseudoisidoriani creare uoluisse. uerum iis in actis nichil occurrit, quod speciali forma Decretalium uestigium pre se ferat, neque ea dignitas, quam Drogoni moliebatur pontifex, nouella adeo erat.

Nicolai I epistola ad Gallos in causa Thietgaudi Treuirensis  , que Alexandri I Pseudodecretalem allegat, quamque Hontheim ad annum 861 refert, suspecte auctoritatis est, eamque Kunstmann  Nicolai II esse censet, cum ea, que de Treuirensi antistite dicantur, non in Thietgaudum, sed in Eberhardum quadrent, qui a Conrado comite Lutzelburgensi captus est. Res confecta est, usque ad annum 863, quo Nicolaus ad Hincmarum Rhemensem scribens, nonnisi Decretales Hadriane collectionis enumerat, ut supra retulimus, Romanos pontifices Pseudoisidoriana plane nescisse. Eodem fere tempore Lupus Ferrariensis  abbas eumdem pontificem de quadam Pseudoisidoriana Melchiadis decretali consuluit his uerbis  : »Dicitur autem Melchiades papa decreuisse, ne quis unquam pontifex sine consensu pape Romani deponeretur. Unde supplicamus ut statuta illius integra, sicut penes uos habentur, nobis dirigere dignemini.«

Pontifex autem ad Wenilonem eiusque cepiscopos, quibus coniunctus Lupus scripserat, respondens, hac de re plane tacet, sane eo quod decretalem non inuenerit, uel si mauis responsum ad Lupum datum intercidisse, idem tamen inde sequitur, quod Nicolaus decretali, que tantopere pontificie auctoritati fauebat, ad Wenilonem respondens uti spreuerit.

9. Hinc plurimi censent, eumdem Nicolaum tandem a Rothadio Suessionensi, cum Rome aduersus Hincmarum Rhemensem appellatus uersaretur Decretalium notitiam accepisse. Ita Gfrörer, Spittler  .

Quidquid sit, certum est Nicolaum a. 865 ad Gallicanos episcopos hac de Rothadii causa scribentem Hincmarum refellere, quod Decretales pontificum, que in codice canonum, hoc est Hadriana collectione non habeantur, hac de causa nullius esse roboris pretendat. Hec sunt uerba  : »Quod tamen uos, ut seruata uobiscum medullitus caritate dicam, postposuisse dolemus et diuersorum sedis apostolice presulum decreta in hoc uos contempsisse negotio non immerito reprehendimus. Absit enim, ut cuiuscunque, usque ad ultimum uite sue diem qui in fide catholica perseuerauerit, uel decretalia constituta uel de ecclesiastica disciplina quelibet exposita, debito cultu et cum summa discretione non amplectamur opuscula, que duntaxat et antiquitus sancta Romana Ecclesia conseruans nobis quoque custodienda mandauit et pene se in suis archiuis et uetustis rite monumentis recondita ueneratur . . . . . Quanquam quidam uestrum scripserint, haud illa decretalia priscorum pontificum in toto codicis canonum corpore contineri descripta, cum ipsi, ubi sue intentioni hec suffragari conspiciunt, illis indifferenter utantur et solum nunc ad imminutionem potestatis sedis apostolice et ad suorum argumentum priuilegiorum minus accepta esse perhibeant. Nam nonnulla eorum scripta penes nos habentur, que non solum quorumcunque Romanorum pontificum, uerum etiam priorum decreta in suis causis preferre noscuntur.«

Neque opus est, ut cum Kunstmanno dicamus. Nicolaum hic loci ad Pseudodecretales minime respicere, quod ex ipso uerborum tenore refellitur.

uerumtamen oppido errat, qui inde concludit, Nicolaum Decretales ipsas recepisse, uel illis unquam usum fuisse. Hefele  quidem epistolam Nicolai ad Carolum Caluum eiusdem anni  allegat, in qua Iulii Pseudodecretali utatur. Sed pace egregii uiri dictum sit, nullibi in Decretalibus falsis ea inuenire potuimus, que de Iulio refert Nicolaus. Neque uerba aliud pre se ferunt, nisi breuem gestorum narrationem, quam ex historia tripartita uel ex genuina Iulii ad Orientales epistola desumpsit. En uerba: »Sed et papa Iulius Orientalibus scribens, utramque partem Athanasii scilicet et aduersariorum eius accelerare presentiam, quatenus utraque parte presente audiretur reus et ab omnibus condemnatus, de cetero cohiberetur a sacerdotio.« In altera eiusdem anni epistola ad Gallos genuinam Iulii decretalem attulit. Nunquam Nicolaus Decretalibus usus est, nunquam aliquam speciali mentione aduocat, licet toties occasio occurrerit.

Quod ad illam epistolam attinet, ad Hincmarum directam, que unica est, in qua pontifex ad Pseudodecretales respiciat, duo sunt, que dicenda nobis erunt.

Preprimis notandum est, Nicolaum nonnisi confusam quamdam generalemque Decretalium illarum notitiam pre se ferre, neque unquam eas pre oculis, nisi in aliquot ab Hincmaro citatis locis, habuisse uideri. Nam nonnisi una uice generalibus quibusdam uerbis de ipsis loquitur.

Alterum, quod maximi momenti habendum, id est, Nicolaum minime de authentia Decretalium agere, sed statutum tantummodo ab Hincmaro principium impugnare, decretales illas, licet genuine forent, nullius esse auctoritatis eo quod in Codicem Canonum, collectionem nempe Hadrianam, non fuerint recepte. Questionem de authentia Decretalium inductam omnino reliquit Nicolaus, prudentissime agens, ut dubia neque admitteret inconsideratus, neque preceps reiiceret. Neque ulla data fuerat, ut ea attingeret, occasio. Nam neque ipse Hincmarus tunc de authentia dubitabat. Cum hec a. 865 acta sint circa annum 868 ad Carolum Caluum scribens  Pseudodecretales Urbani, Lucii atque Stephani adhuc in presidium uocat. Gfrörer quidem censet  Hincmarum non ausum fuisse Decretalium authentiam publice impetere, postquam a Nicolao I defensa fuerat, et saltem ut subsidiarium iuris fontem admisisse. Que si ita fuissent, certe tacuisset, non uero usus fuisset, uti reuera usus est. Idipsum confirmatur eo Hincmari opere, quod libello ab Hincmaro Laudunensi nepote suo ex Pseudoisidorianis confecto in synodo Altiniacensi a. 870 opposuit. Authentiam Decretalium uel Capitulorum Angilramni, qui Decretalibus iuncti fuerant, nullo modo  impugnat: »Si uero ideo talia, inquit  , que tibi uisa sunt, de prefatis sententiis  ac sepe memoratis epistolis detruncando et preposterando atque disordinando collegisti, quia forte putasti, neminem alium easdem sententias uel ipsas epistolas pre te habere, et idcirco talia libere te existimasti posse colligere, res mira est, cum de ipsis sententiis plena sit ista terra, sicut et de libro collectarum epistolarum ab Isidoro, quem de Hispania allatum Riculfus Moguntinus episcopus in huiusmodi, sicut et in capitulis regiis studiosus, obtinuit et istas regiones ex illis repleri fecit.«

uides, Hincmarum adhuc capitularia pro genuina Isidori collectione habere, idque tantummodo reprehendere, quod male ipsis iunior Hincmarus, sicut et Angilramni capitulis usus fuerit.

Ipse Decretalibus Clementis, Anacleti, Zephyrini, Stephani aliorumque utitur  , ut ab episcopis metropolitanis debitam obedientiam prestandam esse, euincat. Quis uero fuerit Hincmari sensus, ex eodem opusculo patet. In eo totus est, ut ostendat eos tantummodo canones sequendos »quos apostolica sedes . . . . . et omnis catholica Ecclesia canones appellat,« et qui fecit, »in nostris codicibus, quos ab apostolica sede maiores nostri acceperunt sequendos  .«

Distinguit nimirum Hincmarus  inter canones et decretales epistolas eo nisus, quod Gelasius in synodo Romana de libris recipiendis et non recipiendis agens dicat, concilia recipienda et custodienda, decretales uero epistolas uenerabiliter recipiendas. Locum Leonis, quem Nicolaus ad episcopos Gallie scribens allegauerat  , ita interpretatur, decreta pontificum in tantum ualere, in quantum generalibus Ecclesie statutis consonent, aliud esse leges dare, aliud ad leges iam datas hoc uel illud decernere. Conciliorum placita supremam esse iuris ecclesiastici regulam, neque Petri sedem quidquam, quod auctoritati conciliorum repugnet, precipere posse. uocat quidem  excerptum a nepote ex Pseudoisidorianis libellum »circumpositam omnibus metropolitanis muscipulam,« non autem eo, quod ipsas Decretales pro fraude habuerit, sed quod, ut supra uidimus, ita excerpta et collecta sint testimonia, ut multa omittantur, que suffraganeis debitam erga metropolitas subiectionem inculcent  , imo in ipsas Decretales inuehitur, non uero quod pro authenticis non haberet, sed quod conciliis non consonas putaret, preter que pontificibus nichil esse definiendum, autumabat, neque ullam ipsis auctoritatem tribuebat, eo quod in codicem canonum non fuerint recepte, proindeque nullius aduersus iura metropolitanorum synodorumque roboris.

Exinde repetenda est norma, ad quam exigenda est interpretatio illius epistole, in qua Nicolaus de Pseudoisidorianis decretalibus loquitur. Cum status controuersie inter pontificem Hincmarumque nequaquam circa authentiam uersaretur, neque authentiam defendisse censendus est Nicolaus.

Anno demum 872 Hincmarus epistolam nomine Caroli Calui ad Hadrianum II scribens, plenam inuectiuis et iracundia, authentiam Decretalium impetit. Sacras Scripturas, Patrum traditionem, conciliorum definitiones sequendas »quod secus, ait  , a quodam fuerit compilatum siue confictum, non solum respuendum, sed et redarguendum esse cognoscimus.« uerum hec septem integris post Nicolai epistolam annis dicta fuisse ne obliuiscaris.

Quod ad insequentes Pontifices attinet, uere dicendi sunt Decretales Isidori neglexisse, neque Rome collectionem integram notam fuisse atque inualuisse nisi seculo XI mediante, postquam longo temporis tractu omne dubium obmutuisset et communi omnium usu admisse, atque adeo in collectiones canonum Reginonis, Prumiensis et Burchardi Wormatiensis recepte fuissent  . Nicolaus I  , Ioannes uIII  , imo S. Gregorius uII  , restituendos clericos fornicarios et homicidas negant contra ea, que Pseudoisidorus in epistola Callisti secunda et additamento ad epistolam Gregorii Magni ad Secundinum docet. Ioannes diaconus Romanus, qui uitam S. Gregorii scripsit et Ioanni uIII dicauit, cum de accusationibus et iudiciis ex Gregorii moribus et doctrina tractet  , nichil habet de iis que in Pseudoisidoriana Gregorii epistola ad Felicem Messanensem de hoc argumento proferuntur. Que uero alibi  adfert de gradibus et impedimentis cognationis illi epistole similia, non ex ea, sed ex Egberto hausit. Solos reperimus Hadrianum II et Stephanum u ex pontificibus, qui ante Leonis IX tempora falsas decretales allegant. Ille in epistola  ad synodum Duziacensem de causa Actardi Turonensis a. 871 scripta epistolam Anteri pape inuocat. uerumtamen cum nullibi ceteroquin, licet sepissime data fuerit occasio, Pseudoisidorianum quid alleget, dicendum est, eum integram collectionem non uidisse et locum istum singularem nonnisi suggerente Actardo cognouisse.  Adde id integro anno antequam prima uice ab Hincmaro authentia impeteretur factum fuisse. Alter pontifex, Stephanus nempe u ad Luitpertum Moguntinum episcopum  scribens de numero Nicenorum canonum ait ex testimonio Athanasii septuaginta esse, quod in epistola Isidoriana Athanasii ad Marcum papam habetur. Sed cum non laudet neque epistolam Marci ipsius, neque Iulii, neque Felicis II, que huc etiam faciebant, ualet idem quod de Hadriano dicebamus. Neque omittendum est, id in eiusmodi materiis factum ab utroque pontifice, que iura primatus minima attingerent illamque septuaginta canonum Nicenorum fraudem, licet a Mercatore in Occidentem inducta fuerit, in Oriente tamen longe antea ortum habuisse. Auxilius, qui seculi X initio pro ordinationibus Formosi libellum scripsit, unicam Anteri epistolam, neglectis que sibi magne utilitatis potuissent esse, Euaristi secunda, Callisti secunda, Pelagii II prima adducit, uideturque proinde ex Hadriani II epistola traxisse, qui eamdem in eadem causa translationis episcoporum allegauerat. uite Pontificum, que Luitprando Cremonensi, seculi X auctori, tribuuntur et Pseudoisidorianis late utuntur, non sunt Luitprandi, ut apud omnes constat, sed ad ignotum Germanum quemdam spectant. Imo adhuc a. 1085 Otto cardinalis Ostiensis et legatus pontificius, qui postmodum Urbanus II papa fuit, in synodo Gerstungensi nonnisi contemptim de Pseudoisidorianis locutus est, his utens uerbis: »Quod ille scripturarum sententie, quarum nos testimonio usi sumus, note in Ecclesia reuerentie semper fuerint, et auctores nequaquam uel obscuri uel incerti nominis sint.«

uides quomodo per duorum seculorum tractum uere dicendi sint pontifices collectionem ipsam ignorasse et neglexisse, nec nisi una uel altera uice testimoniis, qualiter ab aliis suggererentur usos, imo ipsam in Italia plane receptam non fuisse. Non nescimus aduersarios nostros in id magna ui insistere, non quidem uerba Decretalium, principia tamen admisisse pontifices longe lateque ius Isidorianum propagasse. uerum ab eiusmodi criminatione eos uindicabimus, si paucis ostenderimus, auctoritatem pontificiam ex Decretalibus profectum non traxisse, sed longiori iam tractu temporis eas prerogatiuas pontifices Romanos exercuisse, quas mediante seculo nono aduersus Hincmarum tuebantur, que sane eiusmodi sunt, ut ex ipsa primatus natura necessario fluant.



§ III.

Iam ex ipsis Protestantibus multi  non diffitentur, Pseudoisidorianis Decretalibus nichil noui pontificibus profecisse. Manifestum est enim eiusmodi fraudes ab hominibus tam late non admitti, nisi ea contineant, que non iam recepta sint a plurimis. Sane si Decretales ea docuissent, que tunc temporis plane inaudita fuissent, que nullis antiquitatis documentis defendi potuissent, quomodo non omnium oculis fraus manifesta illuxisset? Quidquod iam certum sit, minus in eo falsatorem Pseudoisidorum fuisse, quod noua cuderet, quam quod ex antiquis monumentis noua componeret, et ea que uere dicta uel scripta fuerant, alienis auctoribus tribueret. Genuinam Isidori syllogen, quam Riculfus Moguntinus ex Hispania aduexerat, ueluti fundamentum compilationis sue posuit, cetera corrasit ex authenticis Decretalibus Pontificum, genuinis conciliorum Actis Patrumque scriptis, ex Capitularibus Francorum, Codice Theodosiano, Breuiario Alariciano eiusque commentatoribus, ex regula S. Benedicti Libroque Pontificali, genuinis quibusdam patriarcharum Constantinopoleos, S. Bonifacii eiusque amicorum epistolis. Acta Syluestri, quibus usus est, falsa quidem sunt, sed tunc iam recepta ab omnibus erant. Quomodo igitur fieri potuit, ut noui adeo essent sensus, cum ne quidem uerba noua essent? Non negamus in Pseudoisidoriano iure esse nonnulla, que in primeua disciplina nonnisi implicite continerentur, nonnulla quorum non nisi rariora exempla primis Ecclesie seculis suppeditarentur. uerumtamen eiusmodi discipline ecclesiastice mutationes iam ante decretales confectas pro temporum uarietate inducte fuerant, uel induci incipiebant, neque aliud ille sibi proposuit, qui collectionem congessit, nisi ea tueri atque propugnare multis cum aliis, que iam in ius ecclesiasticum admissa et a pontificibus, cum certissime decretales adhuc ignorarent, sancita fuerant, que denique recepta fuissent, etiamsi nunquam Pseudoisidorus scripsisset. Quid quod longo temporis tractu nullius plane in Italia atque in Germania auctoritatis fuerit Pseudoisidorus.

Que aduersus Protestantes Febronianosque generalius dicta sufficiant. Iam satis in hoc sudarunt antiquiores critici, ut Ballerinii, Blascus, Zaccaria, ut aduersus istiusmodi homines iura primatus ex Pseudodecretalibus impetita defenderent. Nos heic loci ea recantare que toties dicta sunt supersedemus; subtilioresque tantum quasdam difficultates, que a catholicis etiam nonnunquam mouentur, soluendas suscipimus  .

Concedunt plurimi ex nostri, sicuti concedere debent, appellationes ad Romanum pontificem nunquam non admissas fuisse. uerumtamen id iam Hincmarus contendebat, pontificem ex antiquioris discipline norma  iudices in prouincia rei delegare debuisse, neque licitum fuisse dicunt, quod toties  declamat Pseudoisidorus ante latam sententiam suspectos iudices appellatione facta excludere. uerum prius oppido falsissimum est, cum Sardicensis canon 8 expresse dicat: »Si proclamauerit agendum sibi negotium in urbe Roma,« neque desint creberrima antiquitatis exempla. Neque minus alterum caput reiiciendum est, cum huius iuris, quod ex ipsa cuiuscunque iudicii natura sequitur, uestigia iam antiquissimis temporibus, certa exempla iam ante decretales uel confictas uel undequaque sparsas occurrant.

Leo Iu a. 850  de iudiciis episcoporum agens iam hec statuerat: »Et si inter eos, quos damnandos esse homines dixerunt, fuerit episcopus, qui suam causam in presentia Romane sedis episcopi petierit audiri, nullus super illum finitiuam presumat dare sententiam, sed omnino audiri eum decernimus,« quod statutum iam ante datam sententiam appellationem, uel cause deuolutionem admittit, ipsamque auditionem, hoc est processus informationem Romam, si uoluerit ille, amandat. Idem Gregorius Iu a. 835 in fauorem Aldrici Cenomanensis, qui a multis uexabatur, statuerat:  »Mandamus, inquit, ut si aliquis, quod non optamus, suorum emulorum Aldricum Cenomanice ecclesie episcopum accusare damnabiliter attentauerit, ut honoretur B. Petri apostolorum principis memoria, Ecclesieque Romane, cui presedit priuilegium et nostri nominis auctoritas, liceat illi post auditionem primatum dieceseos, si necesse fuerit nos appellare et nostra auctoritate aut ante nos, aut ante legatos nostro ex latere missos, iuxta Patrum decreta suas exercere atque finire actiones, nullusque illum ante hec iudicet, aut iudicare presumat. Sed si quid, quod absit, graue intolerandumque ei obiectum fuerit, nostra erit exspectanda censura, ut nichil prius de eo, qui ad sinum sancte Ecclesie Rome confugit, eiusque implorat auxilium, decernatur, quam ab eiusdem Ecclesie auctoritate fuerit preceptum, que sic uices suas aliis impertiuit Ecclesiis, ut in partem sint uocate sollicitudinis, non in plenitudinem potestatis.« uides, quomodo Aldrico concedat ut, si uelit, sola auditio penes synodum remaneat, sententia sibi reseruetur.

Ea nempe fuerat temporum conditio, ut necesse esset causas episcoporum magis atque magis ad sedem apostolicam deferri. Precesserat tempestas rudis atque barbara, in qua per octoginta annos in Galliis synodi habite non fuerant, ut testatur S. Bonifacius  , qui synodorum celebrationem ex obliuione reuocauit. Restituto autem pristino ordine, sepissime metropolitani suo iure abutebantur, presertim cum multoties a seculari potestate penderent uel insontes tueri non ualerent. Qua de causa consultum iam non erat episcopos ita quorumcunque arbitrio tradere, ut nullus esset ex angustiis exitus.

Hoc ipso modo uelim tibi soluas, que aliis difficultatem pariunt, in eo nempe ius nouum inductum fuisse, quod Pseudoisidorus causas episcoporum plane omnes, nec solum dubias, ad causas maiores pontificibus reseruatas amandet, sententiasque in eiusmodi causis a synodis, nonisi concedente pontifice ferri posse  .

uerumtamen id tunc temporis non solus Isidorus requisiuit. Synodus Tricassina sex prouinciarum a. 867 habita, cui ipse Hincmarus interfuit, a Nicolao I petiit, ne episcopum absque sedis Romane consensu deponi pateretur. Quod sane non deprimendorum metropolitanorum synodorumque causa, sed ad declinandam regum procerumque uim, ut ualidius in Romano pontifice presidium haberent, factum esse manifestum est. Appellant quidem ad Decretales; sed ex ipsis Hincmarus qui iam eorum auctoritatem reiecerat, neque ullus ex eius sodalibus id iuris suscepisset, imo postulasset, si ex solis decretalibus id secutum, neque ex tota temporum conditione necessarium uisum fuisset. Iam idem Gregorius Iu in ea, de qua supra diximus epistola, prestiterat. Nam concessi Aldrico Cenomanensi priuilegii rationem inde longa tractatione deducit, quod maiores cause ex Patrum decreto Romanis pontificibus sint reseruande: »Exspectandi atque corrigendi magis sunt rectores Ecclesie, quam statim et absque nostro consulto iudicandi, cum maiora negotia et difficiliores causarum exitus, sanctorum Patrum canones spiritu Dei conditi et totius mundi reuerentia consecrati, iubeant sub nostre sententie exspectatione suspendi, nostroque moderamine finiri . . . . . Non nouum aliquid presenti iussione precipimus, sed illa, que olim uidentur indulta firmamus, cum nulli dubium sit, quod non solum pontificalis causatio, sed omnis sancte religionis relatio, ad sedem apostolicam, quasi ad caput Ecclesiarum debet referri.« Apud Grecos, qui certe Decretalibus illis decipi non potuerunt, iam eadem disciplina inualuerat, ut cause episcoporum patriarchis reseruarentur ut a concilio Constantinopolitano Iu anni 869 statutum fuerat  .

 Nouam denique dicunt regulam, que statuit, ut omnes synodi etiam particulares nonnisi auctoritate pontificis summi habeantur  . Atqui hec ex historia tripartita hausit, que »regulam ecclesiasticam iubere ait, non oportere preter sententiam Romani pontificis concilia celebrari  .« Que sane Pseudoisidorus ita intellexisse uidetur, ut expressam licentiam pontificis exquireret. uerum et hoc tunc temporis iam ante exortas Decretales et requiri et obseruari ceperat. Sergius II epistola ad episcopos transalpinos, qua a. 844 Drogonem Metensem suum in Gallia et Germania uicarium constituit, hec ait inter alia: »Huic in congregandis generalibus synodis in omnibus predictarum regionum partibus nostram commodamus auctoritatem, et quidquid prouinciali synodo fuerit definitum, ad eius absque dilatione statuimus notitiam perducendum.« Leo Iu ad Hincmarum scribens  , concilium Suessionense a se non confirmandum iri declarat, tum ex aliis rationibus, tum »eo quod legati sedis apostolice presentes ibidem non fuerint,« quos in eadem epistola ad sarciendum defectum delegat, Petrum Spoletinum et cognominem Aretinum episcopum.

Quod et agnitum uidemus ex uerbis Nicolai I: »  Regalis excellentia uestra nuper apostolatui nostra direxit, ut pro perficienda synodo missos e latere nostro dirigere dignaremur.« Idem porro religiose obseruatum fuerat a S. Bonifacio, qui non solum ad synodos habendas, quibus in Galliis presedit,  etiam ad eas quas in Germania iam archiepiscopus celebrauit,  auctoritatem sedis apostolice expetiit et impetrauit. Quod autem parum hac in re effecerint, exinde patet quod postmodum id in usum non transierit, ut tanto rigore specialis illa pontificis iussio et auctoritas requireretur  .

Ad inaudita que a Pseudoisidoro inducta fuerint, addidit Theiner illam propositionem, primam sedem a nemine in terris iudicari. At doctrinam illam nonnisi in actis Syluestri  Pseudoisidorus exposuit, que, licet apocrypha, nullo tamen antiquiora sunt. Pluries id etiam in genuinis documentis ante Isidorum dictum reperitur  . Leonem III accusatum Patres synodi Romane paucis ante annis a. 800 a Carolo Magno congregate iudicare detrectauerunt. Gregorio Iu minis episcoporum Germanie perterrefacto, Wala, Corbeiensis abbas documentorum syllogen a. 803 obtulit, qua Romanos pontifices a nemine iudicari demonstrabat. Hac eadem doctrina ab ipso sancto Bonifacio, Germanie apostolo imbutus fuerat Otgarius uel quicunque Moguntinus Decretales collegit. Ex illius namque dictis traditum est illud de Romano pontifice pronuntiatum: »Cunctos ipse iudicaturus a nemine est iudicandus  .«

Neque primatum dignitatem omnino inuenit, quod sane ab omnibus fuisset explosum, cum in uicariis apostolicis eiusmodi aliquid iamdudum inueniatur, propius etiam in primate Africe, qui et dignitate et nomine idem omnino erat, quod Ecclesie Moguntine Pseudodecretales uindicandum sibi proposuerant.

Ex quibus omnibus concludamus Pseudoisidorum discipline mutationem non effecisse, sed factam ex pressisse et propugnasse, incipientemque concomitatum fuisse.





D. GEORG. PHILLIPS DE COLLECTIONE PSEUDO-ISIDORI DISQUISITIO.




I. Collectio describitur.

 Collectionem Hispanam, propter insignem ex ea susceptam utilitatem, necesse fuit extra fines, intra  quos originem duxit, breui tempore diffundi  . Primus omnium Argentinensis episcopus Rachio, anno 787, illius exemplar rescribendum curauit. Que quidem Rikulfi, archiepiscopi Moguntini Rachionis metropolite, opera multiplicata per totum Francorum regnum propagata fuit. Rachionis manuscripti, quod adhuc exstat, proemium Ordinem de celebrando concilio, a quarto Toletano desumptum  primo continet; ideo fortasse quia dicti codicis descriptor Francorum regnum precipue intendebat, cum concilia ad Hispanorum conciliorum normam instituenda proponeret  .

Qui Rachionis codex, ex Collectione Hispana descriptus, non ultra concilium toletanum XII procedebat ; generatim autem Francorum manuscripta decimum tertium , non uero decimum quartum concilium Toletanum  complectuntur. Cuiusmodi manuscripta, pluribus falsis decretalibus aliisque apocryphis aucta, nono ad finem uergente seculo, sub nomine Collectionis Isidori  ubique in Francorum regno circumferebantur. Sub iudice lis est utrum tale nomen  uera Hispana obtinuerit antea, an fuerit sic appellata  ex quo in proemio, operi recentius assuto, Isidorus ut auctor loquens inducitur  . Qua ex ratione, nouissimis temporibus, Collectioni Hispane aucte Pseudo-Isidori nomen inditum  . Quidam Historici huius operis honore Isidorum II Setabensem uel Xantiuensem  episcopum dignantur  ; que quidem opinio non maiorem fidem sibi uindicat quam ea que ipsi collectionem canonum ascribit. Non admodum improbabile esset ipsum, sicut et alii, diuersis temporibus antiquiorem Hispanam Collectionem complere conatum, hanc ad decimum tertium usque Toletanum concilium  prosecutum esse, ita ut nomen Isidori, Collectioni aggregatum, cum nomine sancti episcopi Hispalensis confunderetur  . Mera est suppositio, que sane iudicanti non ultra fines coniecture facto opposite progreditur: factum illud precipuum in hoc consistit quod illius Hispane Collectionis aucte compilator, qualem nobis prebet nonum seculum, sese uel Mercatorem  uel Peccatorem cognominauerit. Priorem lectionem tuentur antiquissima manuscripta  , posteriorem mos apud episcopos et monachos huius seculi usitatissimus  , sese Peccatoris cognomine designandi.

 Inter exemplaria Pseudo-Isidoriana antiquissima, habetur cod. uatic. , ex Gallia Romam translatus. Nicolao I regnante sumpsisse creditur exordium   . Quo in manuscripto  modus compilationis ita indicatur. Collectio in tres partes diuiditur. Opus precedunt in modum prefationis diuersa opuscula, scilicet series summorum pontificum usque ad Nicolaum I; diuersa de ecumenicis et particularibus conciliis, et que pluribus authentice Hispane fragmentis commiscentur, deinde Romani imperii prouinciarum descriptio, et epistola Luitardi uencensis ad uenilonem Rothomagensem; postea proemium cui inscribitur nomen Isidori Mercatoris; ibidem declarat auctor se tum multis  episcopis, tum aliis presbyteris compellentibus laborem suum suscepisse  ; eo fine, ut, omni ecclesiastica disciplina in unum corpus collecta, episcopis et presbyteris et laicis  opus doctrinale relinquat. Cui proemio adiungitur Aurelii episcopi Carthaginiensis ad Damasum cum epistola postulatio, ut antiquiores decretales simul et Romani pontificis responsum obtineat. Damasi rescriptum sequitur Ordo de celebrando concilio et altera quedam synodorum enumeratio; postremo due leguntur epistole spurie que Hieronymo et Damaso ascribuntur.

Collectionis istius in tres partes diuisio, cum Hispana duabus tantum constet, orta est ex eo, quod posterior a concilio Niceno incipiat; in Pseudo-Isidoriana autem preponatur series decretalium supra dicto antiquiorum concilio  , que cum apostolicis quinquaginta canonibus  hic adiunctis, primam partem efficiunt. Que quidem decretales, numero quinquaginta nouem, triginta summis pontificibus, a Clemente I  ad Melchiadem  usque  ascribuntur  . Decretales subsequitur dissertatio de primitiua Ecclesia  et synodo Nicena quam Gratianus, ea re deceptus, inter Melchiadis decretales computauit  . Primam partem claudunt spurie imperatoris Constantini  donationis littere.

Altera pars, nempe conciliorum collectio, a fragmento proemii Hispane Collectionis  , sicut et ab altero Collectionis Quesneliane  fragmento, initium habet. In ceteris nichil ista pars a prima parte Collectionis Hispane differt. Eadem est utrisque diuisio, eadem et conciliorum series  . In tertia parte proemium item ex Hispana assumptum fuit. Sequuntur gesta Syluestri  simul et decretales huius pape sequentiumque summorum pontificum, usque ad Gregorium II , quo sedem tenente, spuria quinque et triginta rursus fragmenta addebantur. Huc usque recte quidem originale manuscriptum agnoscitur. Postea sequitur uacuum folium; deinde, eadem manu scripte, quinta et sexta spurie synodi Symmachi et quedam de hoc papa scripta apologetica, cum duabus ipsius epistolis? Post folium aliud uacuum leguntur supposititia quedam Angelramni capitula ; deinde octoginta de actionibus contra episcopos et clericos sententie, sicut et alia minoris momenti fragmenta  .

Pseudo-Isidori Collectio multo copiosior est quam Hispana, nempe cum in spuriis decretalibus multe de dogmatica et morali occurrant solutiones, scilicet: Ordinatio, baptismus, confirmatio, matrimonium et sacrificium, ieiunium, paschalis solemnitas, inuentio crucis, corporum apostolorum translatio, chrisma, aqua benedicta, ecclesiarum consecratio, frugum, uasium sacrorum et ornamentorum benedictio.

In eo autem imprimis prestat Isidoriana Collectio quod accuratissime que ad constitutionem Ecclesie spectant euoluat et ordinet. De apostoli Petri primatu agit sicut et de eius in sede Romana successoribus, de singulis hierarchie gradibus, et, ante omnia, de primatibus, de accusatione et processu aduersus episcopos et laicos, de eorum ad papam appellatione, necnon de conciliorum prouincialium cum eodem relatione.



II. Pseudo-Isidoriana collectio circa fontes iuris ecclesiastici.

Spurie decretales, quibus Hispana Collectio, tum initio, tum posteris temporibus aucta fuerat, parum animos commouere, atque, sepositis quibusdam haud practicis propositionibus, obtinuere ubique; siquidem nullo modo discipline ecclesiastice aduersabantur  . Pseudo-Isidori sententie de diuina apostolatus origine, de episcopatus  successione, de diuino primatus Romani pontificis instituto qui, ut est caput Ecclesie, nulli in terris iudici subiicitur, et uniuersali Ecclesie leges imponit, eedem sunt que ex Scriptura sacra, ex sanctis Patribus, ex traditionis testibus, ex authenticis iuris ecclesiastici fontibus, suppeditantur  . Alie propositiones, que primo aspectu nouitatem sapere uidentur, ad examen reuocate tales demonstrantur, quales iam in fontibus etiam antiquioribus, uel in actuali tunc usu approbatas ubique reperies  ; deinde alie, tanquam necessaria ex fundamentalibus ecclesiastice constitutionis principiis corollaria fluunt, ita ut parum referat an in canonis seu decretalis forma, necne, expresse fuissent. Ex quo sequitur, omnibus bene elucidatis, in Pseudo-Isidori doctrina fere nichil noui superesse  , excepta tamen una alteraue propositione, exempli gratia: »Nullo laico licet clericum accusare;« quod quidem nusquam in praxim transiit  .

In qua tamen Collectione aliquas de episcoporum cum Romano primatu relatione uidebis propositiones, que ut omnino noue habentur et Pseudo-Isidoro ascribende. Sic legitur ista, in praxi tamen nunquam adhibita, propositio: »Concilia prouincialia sine summi pontificis consensu non licet congregari  , aut eius saltem, ad gestorum in synodo ualiditatem, approbatione indigent;« deinde: »In accusationibus aduersus  episcopos informatio duntaxat  , et istius informationis ad summum pontificem relatio  , illis competit conciliis; summi uero pontificis ius est  , ut ipse in omnibus episcoporum iudiciis, scilicet tanquam in causis maioribus, decidat; accusati autem episcopi est, ut non solum post, sed iam ante concilii iudicium appellet ad summum pontificem, quando iudices sibi uel aduersarios uel suspectos habet  .«

Que quidem propositiones, ex omnium consensu ad principium fere inconcussum ducunt, scilicet episcopatus, cum sit ex institutione diuina, et ui huius institutionis, capiti suo, successori Petri, intime coniungatur, ab hac unione, que saluti Ecclesie necessaria est, nulla, neque ecclesiastica, neque ciuili auctoritate euelli potest. Fatendum quidem est pro statu imperii Francorum  , dignitatem metropolitarum, mera historica institutione uigentem, episcopos auctoritatis quasi primatialis participes facientem, etiam quod ad regimen politicum unioni papam inter et episcopos non potuisse non obesse. Preterea ipsius rei ueritate ac huius principii certitudine seposita, et regni Francorum statum non amplius attendentes, queritur an propositionum supra dictarum prima enuntiatio, que ex spuriis decretalibus canonice expresse sunt, ipsi pseudo-Isidoro, necne, ascribenda sit. Quas ipsas propositiones summus pontifex Nicolaus I, pseudo-Isidori ceuus, in allocutione quam habuit in uigilia Natiuitatis Domini 864, in basilica sancte Marie Maioris  , ad uerbum fere expressit, sicut et per epistolam ad Francorum episcopos missam de rebus Rothadi  Suessionensis  qui post depositionem suam ad sedem apostolicam appellauerat  .

Quo ad illa que propius ad conciliorum conuocationem eorumque decisionem confirmationem spectant, expresse Nicolaus I dicit, »Concilium generale, id est concilium episcoporum omnium regni prouinciarum, non sine summi pontificis prescripto posse congregari  .« Imo, iampridem ante hunc pontificem idem circa omnia sine discrimine concilia, in Historia Tripartita  principium fuit sancitum. Ceteroqui, etiamsi non ita res ante se habuisset, ista tamen propositio, si recte intelligatur, uerum adeo et inexpugnabile continet principium, ut neque summi pontificis allocutione, neque Historia Tripartita, neque alio antiquiore documento indigeret. Nam si ex una parte negari nequit plura concilia absque preuio summi pontificis consensu congregata ualida sine eius confirmatione edixisse decreta, qui ad hodiernam usque diem usus uiguit, ex altera non minus certum est, nullam in Ecclesia ualere decisionem, cui summus pontifex, tanquam caput episcopatus, contradicat. Si aliquid ualet, id ualet propterea quod summus pontifex uel tacite uel expresse illud approbauerit. Si igitur summus aliquis pontifex, exemplum Nicolai I antiquioraque documenta  secutus, istam circa synodos propositionem enuntiaret, quia, quemadmodum periculose olim in Francorum regno dispositiones fuerant, ita et nunc unitati episcopatus periculum inde immineret, is recte uteretur iure saluti Ecclesie conuenientissimo. Collector, etiam qui in istis circumstantiis positus, anteriorem sibi huiusmodi propositionem uidit et enuntiauit, decretali quidem forma deliquit, nouitatis autem sub hoc respectu insimulandus non esset.

Cetere, de quibus supra, sententie ad causas referentur episcoporum, qui coram prouincialibus a metropolita rite conuocatis conciliis in ius uocantur. Quibus in causis, ideo causarum maiorum titulo a pseudo-Isidoro insignitis, appellatur ad summum pontificem; unde patet conciliis quidem litis ordinationem, soli uero pape competere iudicium  . Cui doctrine, tanquam iuri ubique iam obtinenti, expressis uerbis Nicolaus I adhesit  .

Appellationem post sententiam, iam in Sardicensi  concilio lege  sancitam a Carolo Magno  abrogatam fuisse  , ut quidam sentiunt  , minime concedimus. Episcopis Chalcedonense concilium  ad primatem aut patriarcham ante latam sententiam appellandi potestatem fecerat; quanto magis ad summum Ecclesie pontificem. Quemadmodum Gregorius Iu  et Leo II  , ita et Nicolaus I, et quidem ea qua concilium mente, ad papam in causis episcopalibus esse appellandum decreuit. Quam, ut ipse notat, e Leonis Magni ad Anastasium Thessalonicensem  epistola doctrinam hausit, ubi de negotiis grauioribus et difficilioribus litibus  ad causas maiores speciatim spectantibus agitur. Qua in re, sicut Leo et quiuis alius post illum romanus pontifex, si res postulasset, ita et Nicolaus pro suo iure statuit. Et qui antea in suo ad Hincmarum Rhemensem rescripto monuerat« etiamsi nunquam Rothadus appellasset  , eius nichilominus a Roma prestolandum fuisse iudicium, is nunc ad Francorum episcopos, inter episcoporum causas et causas metropolitanorum, quas solas maiores affirmabant, distinguentes, his uerbis optime respondit: »Sed dicitur« etc. uide Nicolai epistolam 75.

Hec igitur cum statueret, datam sibi a Deo potestatem pro temporum necessitate  exercuit, nedum opus fuerit ut Decretalium ab antecessoribus editarum aut ecumenici cuiusdam concilii auctoritate niteretur.---Cum itaque eadem, et quidem similibus uerbis, que laudatus pontifex principia statuat, in nullam, minime uero in talem incidisse nouitatis notam dicendus est, que ecclesiastice discipline periculo fuisset.

Interea tenuere nonnulli Nicolaum I sua a Pseudo-Isidoro dicta mutuatum esse  ; imo ex his ipsius dictis contenderunt spurias decretales Rome non uiguisse modo, sed et editas fuisse. Ast hoc Nicolai I cum Pseudo-Isidoro consortium  nullis fulcitur argumentis  . Iam demonstrauimus papam alio prorsus innixum fundamento atque aliis adhibitis fontibus elocutum. Quos enim ad episcoporum iudicia spectantes protulit sententias, has iuris pontificalis ui astruit, dum e contra, Pseudo-Isidorus nonnisi episcoporum commoda respicit. Ad statuendas leges opera Pseudo-Isidori nulla ratione indigebat, sicut nec alii summi pontifices, siquidem non illi sed Francorum episcopi ad spurias decretales recurrebant, inprimis Hincmarus Rhemensis a quo cum proprie ipsius sententie fauent, adducuntur, qui uero secus earum nisi authenticitatem at certe auctoritatem impugnat  . Preterea, e prolato a summi pontificis legato, in cetu Gerstungensi,  assentientibus Saxonum episcopis, de spuriis decretalibus testimonio elucet, earum collectionem exigua admodum eo tempore auctoritate polluisse. Tandem, cum labente iam seculo undecimo, decretales ille, simul ac tum authentica tum apocrypha additamenta non pauca, in diffusas ubique iuris canonici collectiones irrepsissent, a summis pontificibus citatas habes. Quod fecit inprimis Nicolaus II, quem propterea ab eiusdem nominis antecessore sedulo distinguas.

Ex quo colligitur Ecclesie institutum atque disciplinam, nulla Pseudo-Isidori ope  , sed diuino annixa fundamento in dies coaluisse, ac Pseudo-Isidoricam collectionem ingenuis ecclesiastici iuris fontibus indebite annumerari. Accedit quod spurie decretales nonnisi in occidentali Francorum regni parte circumferebantur, nam perrara tantum et hec quidem a Francorum regione manifeste oriunda, apud Germanos et Italos exemplaria manuscripta reperire fuit. Ad Hispanos Pseudo-Isidori nullos omnino codices prius peruenisse dicitur quam cum iam prelo in lucem prodiissent  . De cetero, decretalium collectionem sancto Isidoro  per plura secula tribui solitam, neminique cure fuisse utrum ea, quibus constabat, acta certi auctoris essent necne, nemo nescit. Huic etati utpote artis diplomatice prorsus experti, ignorantia illa si uitio uerti nequeat, quid refert utrum Anacletus an Leo, Euaristus an Gregorius, Telesphorus an Nicolaus singula prior elocutus sit?



III. Summa censure.

Ad seculum usque quintum decimum Pseudo-Isidoriane decretales pro ueris habebantur. Spurias quidem esse suspectare uisus est Ioannes Wiclefius  ; nichil tamen aliud nisi odium quo leges pontificias omnes prosequebatur ex eius argumentis rite colligitur. Primo omnium Nicolao de Cusa   et, post eum, Ioanni de Turrecremata  , ut uerisimile est, de ueterrimorum pontificum decretalium interpolatione suspicio subiit. Collectionem cum semel typis in lucem prodiisset, censura accuratior apprehendit, primo Erasmi, deinde Centuriatorum Magdeburgensium, necnon aliquorum Gallorum, quos inter Dumoulin  atque Lecomte, quorum studio de Decretalium adulteratione nulli iam dubio locus est  . Sed propter Historie atque Ecclesie iurium inscitiam, quanto magis propter exortas, tunc temporis, apud Germanos de fide controuersias, simul ac serpentes iam apud Francos Gallicanas opiniones, detectam nuper adulterationem hostili modo interpretati sunt. Collatorem mendacii reum, atque Ecclesie institutum, inprimis pontificis primatum nulli alii nisi Pseudo-Isidori scriptis, fundamento niti uoluere. Quo factum est ut, ad impugnanda diuina Ecclesie fundamenta, peruersis simul ac dolosis uiris ipse inscius arma subministrauerit. Quod si reuera Ecclesie astruende causa laborem subiit, de illius inutili opere ad hanc usque diem merito dolet Ecclesia  .

Ineunte seculo decimo septimo interpolatio iam negari nequibat. ualuit quidem Iesuita Franciscus Torrea Pseudo-Isidorum ab hereseos criminatione liberare  , minime uero Decretalium authenticitatem astruere. Imo ansam prebuit Caluiniste Blondello  , qui, docta admodum et acerba confutatione, adulteratas esse Decretales inuictis argumentis demonstrauit, et e quibus hauserit Pseudo-Isidor, fontes patefecit.

Multo igitur inaniori conatu Bonauentura Maluasia  , ordinis S. Francisci, in comprobanda Decretalium authenticitate iterum desudauit, quam doctiores catholici scriptores adhuc diligentiori quam Blondellus critice labefactabant  . Quos inter, nullo repugnante, principes exstitere fratres Ballerini, presbyteri ueronenses, quibus, inter recentiores, se Walterus haud imparem exhibuit  .

His et similibus doctorum inuestigationibus presentem materiam penitus exploratam, aliasque permultas de Pseudo-Isidori fontibus, etate, patria, magni momenti questiones definitas habes. Quandiu uero deerit noua e manuscriptis accurate desumpta editio, nonnullorum quesitorum enodatio desiderabitur, si tamen enodari ullo modo ualeant.

Precipua a recentioribus criticis detecta documenta spectant ad fontes, unde hausit Pseudo-Isidorus  , et ad modum quo adulteratio successit. Permultorum spuriorum actuum, qui, ante Pseudo-Isidori tempora, in omnium oculis uersabantur  , u. G. Constantiniane donationis, eum auctorem haud esse per se patet. Inde probabiliter tenetur spurias decretales non simul sed progressu temporis in lucem editas  , aliasque nonnullas ignoti auctoris Pseudo-Isidorum etate pariter precessisse. Accedit quod eiusmodi decretalium et Greca manuscripta circumferebantur  .

Attamen, quia ex suppositis Decretalibus non pauce Pseudo-Isidoro tribui nequeunt, non ideo ab omni interpolationis labe eximitur, tantummodo magis a culpa distat. Sed adsunt et alia quedam non minoris ponderis argumenta, queis probatur Pseudo-Isidoro odii uel fraudis notam, inde a seculo sextodecimo, immerito a pluribus fuisse illatam. Rem enim aliter se habere luce clarius est, si concedatur, quod negari nequit, ipsam Decretalium summam a uero non abesse  . Permultis siquidem, quas posterioris etatis pontificis reipsa edidere, nonnisi antiquiorem diem collector addixit, aliaque prioribus seculis edita et traditione accepta documenta ac Decretalium formam docte redegit. Non igitur districtiori collector appetendus  est sententia quam ii, quorum opera apostolorum canones et constitutiones nobis innotuere. Precipuam conscribendo libro materiem ministrarunt historica per totam Ecclesiam tunc temporis diffusa Rufini et Cassiodori opera, necnon uite summorum pontificum, de quibus disserebat Liber pontificalis  , cuius non semel ipsa et nonnisi ipsa uerba apud Pseudo-Isidorum leguntur  . Preter hec fontes illi fuere Scriptura sacra, opera Patrum, conciliorum dicta, et, quo utebantur Wisigothi, Romani iuris breuiarium.

Patet ergo Pseudo-Isidorum multa tum apocrypha que in promptu erant documenta, tum incertorum auctorum Decretales adhibuisse. Nullam uidetur ex propriis, sed tantum ex aliunde ascitis Decretalem conscripsisse  . Fraus, si qua latet, non ideo tibi probetur; sed, ut de ea eque statuas, ad tempus quo irrepsit attendas oportet. Quam multa ex apocryphis fontibus, non tam ad decipiendos animos quam ad stabiliendam aliquam ueritatem documenta tunc prodiere  !

Wisigotho idiomate edita Romani iuris interpretatio, quam sequitur Pseudo-Isidorus, totam collectionem ex Hispania uel Gallia oriundam non obscure indicat. Que opinio nullis a Pontificali, quo tum Angli, tum Galli utebantur  , Libro desumptis argumentis infirmatur  . Hispani scriptores, qui de diuo Isidoro tanquam suo gloriantur, iis uehementer aduersantur qui impudentissimum deceptorem, quem non puduit sancti uiri nomen usurpare, in Hispaniis natales habuisse contendunt  . Sed ad quid tam operosus labor? Manuscriptorum Gallice originis manifesta uestigia  , idiotismi, allate nonnisi a Gallicis auctoribus spurie decretales, nonne palam faciunt Francorum regnum Pseudo-Isidoro natale solum exstitisse  ? Qui fit igitur ut nouissimis adhuc temporibus fautores habuerit  absurda illa in odium sancte Sedis a Febronio  prolata hypothesis, iuxta quam collectio septimo iam seculo integra uiguisset?  Attamen concilium Parisiense  collectori nostro obuiam fuisse nemo non uidet. Et nonne ex eo quod prima solemnis Pseudo-Isidori in synodo Chiersiensi   mentio facta sit, illius modo quodam generali etatem colligis? Utrum collector ex Aquisgranensi concilio, aut concilium ex auctore quid desumpserit controuertitur  . Primum a uero eo minus distat  quod studium, quorum de singulis quibusque ad primates spectantibus disputat, uix aliter quam restituta, anno 844, primatiali Metensi sede  explicari queat. Cum alias non minus probabile sit Pseudo-Isidorum tractatus de chorepiscopis  a Rabano Mauro  , intra annos 845 et 849, editi non inscium fuisse, laudatusque abbas et archiepiscopus spurias decretales penitus ignorauerit, collectio nonnisi mediante seculo nono absoluta fuisse merito creditur.

uoluere nonnulli collectionem Moguntie conflatam  . Sed hec opinio inde refellitur quod Rabano Mauro, qui defuncti Otgarii in se le Moguntina successor fuit, Pseudo-Isidorus ignotus fuerit. Non quidem negatur Moguntinum leuitam Benedictum in sua, intra annos 840 et 847, edita Capitularium collectione Pseudo-Isidoricis non absimiles sententias protulisse, imo affirmasse sua dicta e conscriptis a Riculpho super ius canonicum schedulis desumpta; que schedule in Moguntiacensis Ecclesie scrinio olim recondite, postea ab Otgario inuenta sunt. Sed leuite Benedicti et Pseudo-Isidori sententie non adeo concordant ut alias ab aliis dignosci nequeant  , cum ambo, licet principiis discrepent, ex eodem potuerint fonte haurire. Ceteroquin non defuere nostro tempore qui, renouata oblitterata dudum hypothesi  , dicerent archiepiscopum Otgarium ipsum esse auctorem, Benedictum uero nonnisi curatorem operis; quibus repugnant non leuis ponderis argumenta  .

Si quis uero ad ea respicere uelit que supra diximus et e quibus eruitur Pseudo-Isidoum fuisse Franco  ortum genere, duo occurrunt que fidem faciunt memoratum librum in occidentali Caroli Calui  regni parte primum in lucem prodiisse; uidelicet quod ueterrima manuscripta Franco idiomate edita sint, et quod illic Pseudo-Isidorus primo citatus reperiatur. Imo si concederetur,---quod tamen in sensu quo communiter res accipitur concedi nequit,---auctorem eo consilio scripsisse ut metropolitanam impugnaret potestatem, certe Rothadum Suessionensem  Pseudo-Isidoro ope adfuisse uix ullus non libenter admitteret  .

Qua in re quisque in suo sensu abundet. Id autem notatu dignum uidetur quod hypothesis que collectionis Pseudo-Isidoriane auctorem Otgarium fingit, nullis nitatur argumentis, nisi forte quod Moguntinus episcopus hierarchice fauerit potestati  . In hoc uero nullius quidem momenti negotio maxime desudarunt critici, quodnam nempe fuerit Pseudo-Isidori in conscribendo opere genuinum propositum. Qui de industria decipere uoluisset, is et a qualibuscunque mediis etsi pessimis non abhorruisset papalia promouere iura, conciliorum impugnare auctoritatem, fauere primatibus. Metropolitas deprimere, oppresso a laicis consulere clero  , illi uicissim scopo fuisset. Quidquid a Pseudo-Isidoro quilibet criticus eruere intenderet, hoc et eruebat, unde patet quam recte de se ipso auctor predicarit, »se episcopis et clero et laicis perutile, et uniuersam complectens Ecclesie disciplinam, opus scribere uelle.« Quod et reuera habita de Ecclesie tunc temporis in Francorum regno statu ratione, pro suo modo perfecerat, cum ea que in ecclesiasticarum legum codicibus deficiebant, e recentioribus fontibus, quos tamen non penitus perspectos habuit  , supplenda esse existimaret. In quo labore, prout notatum est, Libri Pontificalis eloquia ipsi et fundamento et regule fuere  .

Denique non defuerunt docti qui nauseabile de Ioanna papissa  commentum inter et Pseudo-Isidorianam collectionem, quamdam affinitatem latuisse suspicarentur. Sincerum esse mere figmentum rati, spuriarum decretalium collectionem papisse ficte spurii filii typo allegorice designari opinantur  . Quisque in suo sensu abundet  .



AUCTORES DE PSEUDO-ISIDORIANA COLLECTIONE CONSULENDI.

    Ecclesiastica historia Centuriatorum Magdeburgensium, tom. II, cap. 7; tom. III, cap. 7.
    Fr. TURRIANUS, Aduersus Magdeburgenses centuriatores pro canonibus apostolorum et epistolis decretalibus Pontificum apostolicorum Libr. u. Florent., 1572; Colon., 1573, in-4.
    BLONDELLUS, Pseudo-Isidorus et Turrianus uapulantes. Geneu., 1628, 1635, in-4.
    uAN ESPEN, De collectione Isidori uulgo Mercatoris .
    BALLERINI, De antiquis collectionibus, p. III, cap. 6. 
    BLASCUS, De collectione canonum Isidori Mercatoris. 
    ZACCARIA, Antifebronio, tom. I, dissert. III, cap. 3-5. 
    SPITTLER, Geschichte des kanonischen Rechts bis ouf die Zeiten des falschen Isidor. Halle, 1778, S. 243 u. ff.
    MARCHETTI, Saggio critico sopra la storia di C. Fleury. Roma, 1781.
    Anton. THEINER. De Pseudo-Isidoriana canonum collectione. uratisl., 1827. BIENER, in der Krit. Zeitschr. fur Rechtswissenschaft, Bd. 3, Heft 1.
    KNUST, De fontibus et consilio Pseudo-Isidor. Collect. Gott., 1832, in-4.
    MOHLER, Fragm. aus und über Pseud.-Isid. 
    EICHHORN, Die Spanische Sammlung.
    WASSERSCHLEBEN, De patria decretalium Pseudo-Isidor. uratisl., 1843. Beitrage zur Geschichte der falschen Decretalen. Breslau, 1844.
    KUNSTMANN, Fragmente über Pseudo-Isidor. ---Pseudo-Isidorische Sammlung im Bonner Kirchenlexikon, Bd. 4, S. 689 u. ff.
    HEFELE, Ueber den gegenwartigen Stand der Pseudo-Isidor. Frage. 
    GFRORER, Untersuchung über Alter, Ursprung, Zweck der Decretalen des falschen Isidorus. Freib., 1848.  S---r in der Hall. Allg. Zeit., Iahrg. 1849, N. 277 u. ff,
    ROSSHIRT, Zu den kirchenrechtlichen Quellen des ersten Iahrtausends, und zu den Pseudo-Isidorischen Decretalen. Mit besonderer Rucksicht auf noch nicht bekannte Handschriften. Heidelb., 1849. 
    WALTER, Kirchenrecht, § 95-98.---RICHTER, Kirchenrecht, §§ 24, 69, 70.





ISIDORI MERCATORIS COLLECTIO DECRETALIUM.






IACOBI MERLINI DOCTORIS EPISTOLA NUNCUPATORIA.

 Reuerendissimis in Christo Patribus et dominis meis prestantissimis STEPHANO et FRANCISCO PONCHERIIS, Senonensis et Parisiensis Ecclesie presulibus circum pectissimis, IACOBUS MERLINUS doctor theologus, S. P. D.

Sacrosanctorum conciliorum orthodoxorumque pontificum instituta, que partim dudum beatus Isidorus in unum comportauerat, partim tu, reuerendissime Pater, plumbo obfirmata publicanda dedisti, in unum referre uolumen non dissimulaui, conducibilius reipublice nichil fore existimans, quippe cum tam copiose tamque catholice singula que aut ad atterendos mortalium errores, aut ad instaurandum iam prope collapsum orbem preseferant, ut facile nunc quisque ad manum habeat unde hereses et hereticos iugulet, elatos deprimat, uoluptuosos defatiget, excitet torpentes, exinaniat ambitiosos, uulpes capiat paruulas uineam ecclesiasticam demolientes. Si igitur posthac monstra a republica arcere pellereque quispiam contendat, quid prestantius lapidibus Dauid, quos hic Iordanis copiosissime subministrat? Si item uotis esurientium satisfacere tentet, quid copiosius suauiusque opibus quas hec de remotissimis oris ueniens nauis attulit? Si uero semitam et ueritatis splendorem concupiscat, ex quibus optimo iure pellantur errorum tenebre, et procul abeant cum suis auctoribus, quid apertius Patrum parentumque sententiis, quas impellente sancto Spiritu in hunc aceruum comportarunt? Hic nempe, uelut ex prato floribus uniuersis pleno, facile colliguntur quecunque ad rem conferunt ecclesiasticam, quecunque ad comprimenda uitia exstinguendosque concupiscentie ardores conducunt. Hic prestantissima margarita mox, si paululum effoderis, occurret. Hic quoscunque demon suscitauit hereticos, iugulatos, confossos, prostratosque intueberis. Hic rituum atque orthodoxe Ecclesie sacramentorum osores, plagis impositis, semimortuos agnosces. Hic quo Sponsi Ecclesie iura tuearis, hic sponse libertates, et quecunque reliqua que ad pacificum conuictum hominum conspirant, facile depromes. Hic uelut ad petram paruuli Nouatus Helchesaite, Sabellius, Cerinthus, Nepotianus cum Paulo Samosateno eliduntur. Hic scintilla Ariane perfidie, ne magnum tandem preberet incendium, Photinus, Eunomius, Hebion, Montanus prisca emoriuntur. Hic uelut condensissima silua latitant orthodoxi, qui, instar ursorum, Pelagium, Apollinarem, Priscillianum, Nestorium et Cataphrygas, cum filiis Hierico laniant lacerantque. Hic Eutyches Manicheus, Acephali, Dioscorus et Theodorus prosternuntur. Hic Seuerus Aquilegiensis gladio Phinees iugulatur. Hic Monothelite mandibula asini deiiciuntur. Hic Sergius, Pyrrhus, Macarius, uelut uulpes paruule tenentur. Hic Hussite perfidi, Wiclefiste insani, et Bohemi apostate atque schismatici, cum sua tota posteritate, ut singularis fetus, perpetuo feriuntur anathemate. Hic regum et imperatorum tyrannis uelut chamo et freno reprimitur. Hic presulum et pontificum luxus coarguitur. Si dissentiant principes, hic sincera pax latitat. Si de primatu disceptent presules, hic magni consilii angelus preficiendum ceteris patefacit. Si pestilens zizania agrum Dominicum labefactare incipiat, mox pater excitatur euangelicus, qui in fasciculos, incendio dandam, colligere precipiat, quorum uim atque conditionem si semel degustauerint auctoritates ille supreme, principum scilicet et pontificum, ecclesiasticam mox excitabunt potestatem, que dudum a Basiliensi concilio toties commonita, uires resumere non ualuit, excitata tandem brachium uibrauit, nec prius ab instituto manus reuocabit, donec olim perditam drachmam  inuenerit. Cum itaque ex huiusmodi argumentis tam copiosum utileque reipublice antidotum exspectetur, uobis reuerendissimis Patribus, qui uerissimam cicatricem Christi tenetis, supremisque studiis sanctam Hierusalem, sponsam Christi electissimam, restituere illustrareque, pulsis omnibus errorum fucis, contenditis, hunc nostrum tantillum laborem per uos reipublice offerendum, dignum duxi: non parum mercedis me assecuturum existimans, modo ex alumno uestro  qualibuscunque studiis  argumenta proferatis, quibus a Gallorum sedibus pellantur hereses, refloreat ueritas, inanesque, et nullius momenti contentiones euanescant. Accipite igitur, optimi patres, has nostras lucubrationes rei ecclesiastice, imo et toti orbi mea sententia profuturas, unde docti pariter et indocti in promptu habeant quo delectentur; quo se item aduersus pestilentes, nescio quorum hominum rabies, iuuent, protegant, tueantur; quo item cessent pariter et amputentur singula errorum seminaria, cedant bella paci, unioni schismata, ueritati error: et luceat ueritatis lumen in Sion, et agnoscatur uerus zeli caminus in Hierusalem, Christus scilicet, qui uentis procellisque, rursus atque iterum utinam imperet





ORIGO CONCILIORUM GENERALIUM.



Quo tempore concilia celebrari ceperunt, et de quatuor conciliis.

 Canones generalium conciliorum a temporibus Constantini ceperunt. In precedentibus namque annis, persecutione seuiente, docendarum plebium minime dabatur facultas; deinde Christianitas in diuersas hereses scissa est, quia non erat licentia episcopis in unum conuenire nisi tempore supradicti imperatoris. Ipse enim dedit facultatem Christianis libere congregari. Sub hoc etiam sancti Patres in concilio Niceno de omni orbe terrarum conuenientes iuxta fidem euangelicam et apostolicam secundum post apostolos Symbolum tradiderunt. Quatuor autem principalia esse concilia ex quibus plenissimam fidei doctrinam tenent Ecclesie tam de Patris, et Filii, et Spiritus sancti diuinitate, quam predicti Filii et Saluatoris nostri incarnatione. Prior harum Nicena synodus est trecentorum decem et octo episcoporum, sub Constantino Augusto imperante peracta, in qua Ariane perfidie blasphemia condemnata, qua inequalitatem sancte Trinitatis idem Arius asserebat, consubstantialem Deo Patri Dei  Filium eadem sancta synodus per symbolum definiuit. Secunda synodus est centum quinquaginta Patrum, sub Theodosio seniore Constantinopoli congregata, que Macedonium, Spiritum sanctum Deum esse negantem, condemnans, consubstantialem Patri  et Filio eumdem Paraclitum demonstrauit, dans latius symboli formam, quam tota Grecia et Latinitas in Ecclesiis predicat. Tertia synodus est Ephesina prima ducentorum episcoporum, sub iuniore Theodosio Augusto edita, que Nestorium duas personas in Christo asserentem iusto anathemate condemnauit, ostendens manere in duabus naturis unam Domini nostri Iesu Christi personam. Quarta synodus est Chalcedonensis sexcentorum triginta sacerdotum, sub Martiano principe habita, in qua Eutychem Constantinopolitanum abbatem uerbi Domini et carnis unam naturam pronuntiantem, et eius defensorem Dioscorum quondam Alexandrinum episcopum, et ipsum Nestorium cum reliquis hereticis una Patrum sententia predamnauit, predicans eadem synodus Christum Dominum sic natum de uirgine, ut in eo substantiam et diuine et humane confiteamur nature. He sunt, ut prediximus, quatuor principales, et uenerabiles synodi fidem catholicam complectentes. Sed et si qua sint concilia  que sancti Patres Spiritu Dei pleni sanxerunt, post istorum quatuor auctoritatem omni manent stabilita uigore. Quorum etiam gesta in hoc corpore condita continentur.



Item de synodis principalibus, quibus in locis, quibus pro causis, quibus temporibus, quibus auctoribus celebrate sint.


 Prima synodus in Nicea trecentorum decem et octo Patrum contra Arium, Alexandrinum presbyterum, qui tres gradus in Trinitate asserebat, Patrem scilicet maiorem, Filium minorem, Spiritum sanctum creaturam, temporibus Constantini principis, Siluestri pape Romani, Macarii Hierosolymitani, Alexandri Constantinopolitani, qui condemnata heresi statuerunt canones uiginti. Quorum auctor maxime prefatus sanctus Alexander episcopus fuit. Secunda in Constantinopoli centum quinquaginta Patrum contra Macedonium Constantinopolitanum episcopum, qui negabat Spiritum sanctum Deum esse, temporibus Gratiani et Theodosii principum, Damasi pape Romani, Cyrilli Hierosolymitani, Nectarii Constantinopolitani, qui, condemnata heresi, statuerunt canones tres. Quorum maxime auctor Nectarius Constantinopolitanus fuit. Tertia in Epheso ducentorum Patrum contra Nestorium Constantinopolitanum  episcopum, qui dicebat beatam uirginem Mariam non Dei, sed hominis tantummodo genitricem, ut aliam personam carnis, aliam faceret diuinitatis, temporibus Theodosii Magni principis, Celestini pape Romani, Iuuenalis Constantinopolitani, Cyrilli Alexandrini. Qui duodecim capitula contra Nestorii blasphemias, totidem capitula, auctore eodem sancto Cyrillo, anathematizando conscripserunt.  Quarta in Chalcedone sexcentorum triginta Patrum, contra Eutychem Constantinopolitanum abbatem qui asserebat Christum post humanam assumptionem non ex duabus naturis exsistere, sed solam in eo diuinam naturam permanere, temporibus Martiani principis, Leonis pape Romani, Iuuenalis Hierosolymitani, Anatolii Constantinopolitani. Qui condemnata heresi statuerunt canones uiginti septem, quorum auctor maxime idem sanctus Anatolius Constantinopolitanus episcopus fuit. Quinta Constantinopoli contra Theodorum Mopsuestenum, et omnes hereticos. Qui Theodorus dicebat alium Deum esse uerbum, et alium Christum, et sacram uirginem Mariam negabat Dei genitricem fuisse, temporibus Iustiniani principis, uigilii pape, Domini Antiocheni, Eutychii Constantinopolitani, qui quatuordecim capitula anathematizando scripserunt contra Theodori et sociorum eius blasphemias.  Sexta in Constantinopoli, centum quinquaginta Patrum contra Macarium Antiochenum episcopum et socios eius, qui unam uoluntatem et operationem in Christo falsa suspicione astruebant, temporibus Constantini principis, Agathonis pape Romani, Ceorgii Constantinopolitani. Qui condemnata heresi anathematizando scripserunt octa capitula.



Item adnotatio synodorum quarum gesta in hoc codice continentur


 Prima adnotatio Aquitane synodi, qui ante Nicenam fertur fuisse, sed propter auctoritatem maiorem  postponitur: in qua Patres octodecim statuerunt canones uiginti quatuor. Quorum auctor  maxime uitalis Antiochenus episcopus exstitit. Secunda Neocesariensis, que post Aquitanam et Nicenam legitur fuisse, in qua Patres sedecim statuerunt canones quatuordecim, quorum auctor maxime uitalis Salaminus exstitit. Tertia Gangrensis, que post Nicenam legitur fuisse, in qua Patres sedecim statuerunt canones uiginti unum propter quasdam necessitates ecclesiasticas, maxime contra Eustachium, qui dicebat quod nullus in coniugali ordine positus, nec ullus fidelis qui non omnibus renuntiaret que possideret, spem apud Dominum haberet, et multa alia uenenosa, que enumerare longum est. Quarta Sardicensis, in qua Patres quadraginta statuerunt canones uiginti unum, quorum auctor maxime Osius Cordubensis episcopus, et uincentius Capuanus episcopus, et sancte Romane Ecclesie legatus exstiterunt. Quinta Antiochena, in qua Patres triginta statuerunt canones uiginti quinque, quorum auctor maxime Eusebius Palestinensis episcopus exstitit. Sexta Laodicensis, in qua Patres  uiginti duo statuerunt canones quadraginta nouem, quorum auctor maxime Theodosius episcopus exstitit. Septima Carthaginensis, in qua Patres ducenti decem et septem, statuerunt canones triginta tres, quorum auctor maxime Aurelius Carthaginensis episcopus exstitit. Etiam sanctus Augustinus Hipponensis episcopus in eadem synodo legitur fuisse temporibus Honorii Augusti. Octaua Africana sub Theodosio minore Augusto, in qua Patres ducenti quatuordecim recitauerunt et firmauerunt canones centum et quinque qui per diuersa concilia Africane  prouincie, temporibus Aurelii Carthaginensis episcopi, leguntur esse conscripti. Nona Arelatensis, in qua Patres statuerunt canones, etc., quorum auctores maxime Siluester urbis Rome episcopus, et sanctus Marinus Arelatensis episcopus exstiterunt, temporibus Constantini Augusti, sicut quidam asserunt. Decima item Arelatensis, in qua Patres nouemdecim statuerunt canones, quorum auctor maximo sanctus Cesarius Arelatensis episcopus exstitit. Undecima item Arelatensis, in qua Patres sedecim statuerunt canones. Duodecima item Arelatensis, in uico Ortinsico, in qua Patres undecim statuerunt canones, quorum maxime auctor sanctus Cesarius Arelatensis episcopus exstitit. Tertia decima item Arelatensis, in qua Patres nouemdecim statuerunt canones, quorum auctor maxime Sapardus Arelatensis episcopus exstitit. Quarta decima Arausicensis, in qua Patres sedecim statuerunt canones, quorum auctor maxime Hilarius episcopus exstitit. Sexta decima Agathensis, in qua Patres triginta quatuor  statuerunt canones, quorum auctor maxime Cesarius episcopus exstitit. Septima decima Aurelianensis, in qua Patres septuaginta duos statuerunt canones, quorum auctor maxime Aurelius Arelatensis episcopus exstitit temporibus Clodouici regis. Octaua decima item Aurelianensis, in qua Patres triginta unum statuerunt canones, quorum auctor maxime Melanius Redensis episcopus exstitit. Nona decima item Aurelianensis, in qua Patres uiginti tres statuerunt canones, quorum auctor maxime sanctus Albinus Andegauensis episcopus exstitit.





INCIPIT EPISTOLA AURELII CARTHAGINENSIS EPISCOPI AD DAMASUM PAPAM.

 Reuerendissimo pape DAMASO AURELIUS Carthaginensis episcopus.

Gloriam apostolice sedis et uestre sublimitatis gratiam nostra humilitas exorat ut statuta que reperire poteritis post finem beati principis apostolorum Petri usque ad uestre sanctitatis principium, iuxta apostolice sedis auctoritatem, quam cognouimus per uestre sapientie sanctitatem gubernari,  nobis scripta mittere dignemini. Quatenus per uestre sanctitatis nobilitatem atque prudentiam nosse ualeamus que in prefata sancta sede supradictis temporibus sunt decreta, et qui aduersus canonum apostolorum instituta gesserunt cognoscantur. Bene ualete, sanctissime papa, et orate pro nobis, amantissime pater. Data uIII Kalend. Martii, et lecta Rome Nonas Maii.





RESCRIPTUM DAMASI AD AURELIUM CARTHAGINENSEM EPISCOPUM.

 Beatissimo fratri et cepiscopo AURELIO DAMASUS.

Scripta sanctitatis tue debita ueneratione suscepimus, in quibus sitire uenerationem ac prudentiam tuam apostolica instituta  cognouimus. Qua de re quedam ex his que petisti misimus, et quedam adhuc cum iterum miseris, mittere cupimus. Nullum tamen a beati Petri principis apostolorum fine predecessorum nostrorum pretermisimus, de quorum statutis aliquid tibi per Ammonium presbyterum et Felicem diaconum sub certis signaculis non mitteremus. Que te et custodire optamus, et aliis predicanda ac publicanda mandamus, ut ab omnibus inuiolate debita ueneratione custodiantur, et inuiolate seruentur, atque ab omnibus futuris temporibus diligenter uenerentur, quia uiolatores uoluntarie canonum grauiter a sanctis Patribus iudicantur, et a Spiritu sancto  damnantur, quoniam blasphemare Spiritum sanctum non incongrue uidentur, qui contra eosdem sanctos canones non necessitate compulsi,  sed libenter, ut prefixum est, aliquid proterue agunt, aut loqui presumunt, aut facere uolentibus sponte consentiunt. Talis enim presumptio manifeste unum genus est blasphemantium Spiritum sanctum,  quoniam, ut iam prelibatum est, contra eum agit cuius impulsu et gratia iidem sancti editi sunt canones. Diabolica uero nequitia plerosque subtiliter fallere solet, et ita quorumdam imprudentiam per similitudinem pietatis sepissime illudit, ut pro salutaribus nocitura persuadeat. Idcirco norma sanctorum canonum qui sunt Spiritu Dei conditi, et totius reuerentia consecrati, fideliter a nobis est scienda, et diligenter tractanda, ne quouis modo sanctorum Patrum statuta absque ineuitabili necessitate  transgrediamur, sed fidelissime per ea gradientes, cum eis qui eos instinctu condiderunt diuino mercedis gloriam, et laboris cumulum eorum meritis auxiliante Domino habere mereamur. His itaque rite deliberatis, et ad ecclesiarum uestrarum notitiam nostra deliberatione perlatis, parere uos eorumdem sanctorum canonum regulis summopere conuenit, ne in aliquo eis obuiare quorumdam ignauia faciat, sed uestra sapiens et sana doctrina que cupit uos per omnia placere Deo illis coheredes et comparticipes  celestis regni in sedibus fideles cooperatores ostendat. Data XuI Kalend. Iunii, Gratiano et Ciritio Iu consulibus.





[COLLECTIO DECRETALIUM.]



PRAEFATIO ISIDORI IN SEQUENS OPUS.

 ISIDORUS seruus Christi lectori conseruo suo et parenti in Domino fideli salutem.

Compellor a multis tam episcopis quam reliquis seruis Christi canonum sententias colligere, et in uno uolumine redigere, et de multis unum facere. Sed hoc oppido conturbat, quod diuerse interpretationes uarias sententias faciunt, et licet unus sit sensus, diuerse tamen sunt sententie, et alie longiores, alie breuiores. Ea uero concilia que Greco sunt edita stylo, amplius quam tripliciter aut quadrupliciter interpretata atque conscripta reperimus. Quod si ueritas est querenda e pluribus, Grecorum sequamur stylum, eorumque imitemur dictiones atque exemplaria; sin minus, ipsi dicant atque exponant quibus tot sunt exemplaria quot codices.  Nobis tamen uidetur, cum in nostro discrepauerint sermone, ut unitas, et ueritas ab ipsis querenda sit, quorum lingua edita esse noscuntur. Quod et nos fecimus, et sicut a ueris eorum reperimus magistris, in uolumine cui hec preponitur prefatiuncula inserere curauimus. Canon autem Grece, Latine regula nuncupatur. Regula autem dicta quod recte ducit, nec aliquando aliorsum trahit. Alii dixerunt regulam dictam uel quod regat, uel quod normam uiuendi prebeat, siue quod distortum prauumque quid corrigat. Synodum autem ex Greco interpretari comitatum uel celum. Concilium uero nomen tractum ex communi intentione, eo quod in unum omnes dirigant mentis obtutum. Cilia enim oculorum sunt. Unde et qui sibimet dissentiunt, non agunt concilium,  quia non sentiunt unum. Cetus uero conuentus est, uel congregatio a ceundo, id est conueniendo in unum, unde et conuentus est nuncupatus, quod omnes ibi conueniunt, sicut conuentus, cetus uel concilium a societate multorum in unum.

In principio uero uoluminis huius qualiter concilium apud nos celebratur posuimus, ut qui nostrum ordinem sequi uoluerint, sciant qualiter hoc agere debeant. Qui autem hoc agere melius elegerint, faciant quod iusto canonicoque atque sapientissimo consilio iudicauerint. Denique propter eorum auctoritatem ceteris conciliis preposuimus canones qui dicuntur apostolorum, licet a quibusdam apocryphi dicantur, quoniam plures eos recipiunt, et sancti Patres eorum sententias synodali  auctoritate roborauerunt, et inter canonicas posuerunt constitutiones. Deinde quarumdam epistolarum decreta uirorum apostolicorum interseruimus, id est Clementis, Anacleti, Euaristi et ceterorum apostolicorum, quas potuimus hactenus reperire epistolas usque ad Siluestrum papam. Postmodum uero Nicenam synodum constituimus propter auctoritatem eiusdem magni concilii. Deinceps diuersorum conciliorum Grecorum et Latinorum,  siue que antea, seu que postmodum facta sunt, sub ordine numerorum ac temporum capitulis suis distincta sub huius uoluminis aspectu locamus, subiicientes etiam reliqua decreta presulum Romanorum usque ad sanctum Gregorium, et quasdam epistolas ipsius in quibus pro culmine sedis apostolice non impar conciliorum exstat auctoritas, quatenus ecclesiastici ordinis disciplina in unum a nobis coacta atque digesta et sancti presules paternis instituantur regulis, et obedientes Ecclesie ministri uel populi spiritualibus imbuantur exemplis, et non malorum hominum prauitatibus decipiantur. Multi enim, prauitate et cupiditate depressi, accusantes sacerdotes oppresserunt. Ideo sancti Patres leges constituerunt quas sanctos canones  appellauerunt. Multi ergo idcirco alios accusant, ut se per illos excusent, aut eorum bonis ditentur. Plerique uero boni Christiani propterea tacent, et portant aliorum peccata que nouerunt, quia documentis sepe deseruntur quibus ea que ipsi sciunt iudicibus ecclesiasticis probare non possunt, quoniam licet uera sint quedam, non tamen iudicibus credenda sunt, nisi que certis indiciis demonstrantur, nisi que manifesto iudicio conuincuntur, nisi que iudiciario ordine publicantur. Nullus enim qui suis rebus est spoliatus, aut a sede propria ui aut terrore pulsus, antequam omnia sibi ablata ei degibus restituantur, et ipse pacifice diu suis fruatur honoribus, sedique proprie regulariter restitutus eius multo tempore libere potiatur honore, iuxta  canonicam accusari, uocari, iudicari aut damnari institutionem non potest. Unde et ecclesiastica Historia, ab Eusebio Cesariensi episcopo confecta, de muliere quadam que pro castitate a marito accusabatur ait: »Preceptum, uel interdictum est ab imperatore lege lata, ut primo permitteretur ei rem familiarem libere diutius ordinare, tum deinde responderet obiectis.« He omnes leges tam ecclesiastice quam et uulgares publiceque precipiunt.

Horum uero concinnantia si omnia ponerentur, ante deficerent dies, et nimis prolixa fieret epistola. Ex pluribus tamen aliqua hic ad prouocationem aliorum inserere iudicauimus. Ait namque sanctus Leo Romane Ecclesie antistes in epistola Chalcedonensi  concilio missa, cuius initium est: »Leo episcopus synodo Chalcedonensi. Optaueram quidem, dilectissimi,« et cetera. In qua inter cetera sic testatur dicens: »Quia uero non ignoramus per prauas emulationes multarum Ecclesiarum statum fuisse turbatum, plurimosque fratres iniuste sedibus suis pulsos et in exsilia deportatos atque in locum superstitum alios substitutos; his primitus uulneribus adhibeatur medicina iustitie. Ne quisquam  ita careat propriis, ut alter utatur alienis. Quem ita errorem omnes relinquant, ut nemini quidem perire honor debeat, sed prioribus episcopis cum omni priuilegio suo ius proprium reformetur.« Eadem et antiqui apostolici qui fuerunt ante synodum Nicenam sanxerunt. Eadem synodus que habita est in Larissa sub ualeriano loquitur. Eadem plurime Romane synodi testantur, eadem papa Symmachus et ceteri sancti Patres sanxerunt. Quorum statuta prolixitatem uitantes hic inserere distulimus. Si quis autem hec plenius scire et legere uoluerit, suis in auctoribus inuenire et legere pleniter poterit. Nobis uero hac in prefatiuncula ista sufficiant. Et sicut militi ex multis armis illa sufficiunt que ferre congruenter super se poterit,  sic nobis de multis sententiis una, aut due, uel quantum tunc necesse fuerit, sufficiunt, quoniam sicut cum uno telo aut duobus inimicum uincimus, sic cum una aut duabus sententiis auctoritate plenis emulum superamus. Si enim de mulieribus et secularibus hominibus hec constituta sunt, multo magis ecclesiasticis uiris et sacerdotibus sunt concessa Hec eadem uero ecclesiastica iura iubent et seculi leges precipiunt. Similiter accusatores et accusationes, quas seculi leges prohibent, canonica funditus repellit auctoritas. Synodorum uero congregandarum auctoritas apostolice sedi priuata commissa est potestate, nec ullam synodum ratam esse legimus, que eius non fuerit auctoritate congregata uel fulta. Hec canonica testatur auctoritas,  hec historia ecclesiastica roborat, hec sancti Patres confirmant.

Scire autem uos uolo, octoginta episcopos, qui hoc opus me incipere, et perficere cegistis, et cunctos reliquos Domini sacerdotes oportet, quod plura quam illa uiginti capitula que apud nos habentur Nicene synodi reperimus, et in decretis Iulii pape septuaginta capitula eiusdem synodi esse debere legimus. Quam epistolam in suo ordine inter cetera decreta apostolicorum posuimus, hec scrutantibus et cunctis nosse uolentibus rimandam. Nam quod plura quam uiginti capitula sint Niceni concilii, in multis inuenitur locis. Legitur enim in Constantinopolitano concilio ita: »Manifestum est quod illa que sunt per unamquamque prouinciam ipsius prouincie  synodus dispenset, sicut Niceno constat decretum esse concilio.« Legitur et in epistola Innocentii pape uictricio Rothomagensi episcopo directa, ita: »Si que cause uel contentiones inter clericos et laicos, uel inter clericos tam maioris ordinis quam etiam inferioris fuerint exorte, placuit ut secundum synodum Nicenam congregatis omnibus eiusdem prouincie episcopis iudicium terminetur,« et reliqua. Sancte etiam memorie Theophilus Alexandrinus episcopus suis in epistolis meminit in concilio Niceno statutum esse ut ab uIII Idus Martii usque in idem Nonas Aprilis, diebus scilicet 28, qualiscunque luna nata fuerit in quolibet medio spatio, perhibet facere initium primi mensis, quartam decimam uero  a XII Kalend. Aprilis usque in XuIII Kalend. Maii solerter inquiri, et si die Sabbatorum inciderit, consequenti die Dominico, id est luna Xu, Pascha celebrare conscripsit, et si die Dominico luna XIII eiusdem mensis, id est primi mensis, euenerit ipsa hebdomada transmissa in alterum diem Dominicum, Pascha sine dubio celebrare conscripsit. His et aliis quamplurimis exemplis patet plura esse quam uiginti Niceni concilii capitula, et ueram esse predictam Iulii pape epistolam. Nobis autem quidam e consortio fratrum nostrorum Orientales testati sunt se uidisse concilium Nicenum habens potiorem quatuor Euangeliorum magnitudinem, continens in se sessiones episcoporum, et introductiones, iudiciaque querimoniarum, atque definitiones et constitutiones,  necnon et subscriptiones eorum. Ad cuius similitudinem magnum Chalcedonense concilium conscriptum esse confirmauerunt, et demum alia Constantinopoli condita, unum uidelicet sub Iustiniano imperatore, contra Dei impugnatores Origenem, Didymum, et Euagrium, et aliud temporibus Agathonis pape et Constantini imperatoris contra Macarium episcopum, et Stephanum eius discipulum, ac reliquos episcopos, qui pro frumento zizania Ecclesiis seminauerunt, uinum miscuerunt aque, et proximo potum dederunt euersione turbida, et tanquam lupi agni simulabant mendacium, et ueritas ut mendacium refutabatur.

Nosse etiam oportet  quatuor esse principalia concilia ex quibus plenissimam  fidei doctrinam tenent Ecclesie, tam de Patris, et Filii, et Spiritus sancti diuinitate, quam de predicti Filii et Saluatoris nostri incarnatione. Prior harum Nicena synodus est trecentorum decem et octo episcoporum sub Constantino Augusto peracta, in qua Ariane perfidie blasphemia condemnata, qua inequalitatem sancte Trinitatis idem Arius asserebat, consubstantialem Deo Patri Deum Filium eadem sancta synodus per Symbolum definiuit. Secunda synodus centum quinquaginta Patrum, sub Theodosio seniore Constantinopoli congregata, que Macedonium, sanctum Spiritum Dominum esse negantem, condemnans, consubstantialem Patri et Filio eumdem Paracletum demonstrauit, dans latius Symboli formam, quam tota Grecia et Latinitas in  Ecclesiis predicant. Tertia synodus est Ephesina prima ducentorum episcoporum, sub minore Theodosio Augusto edita, que Nestorium duas personas in Christo asserentem iusto anathemate condemnauit, ostendens manere in duabus naturis unam Domini nostri Iesu Christi personam. Quarta est synodus Chalcedonensis sexcentorum triginta sacerdotum, sub Martiano principe habita, in qua Eutychem Constantinopolitanum abbatem uerbi Dei et carnis unam naturam pronuntiantem, et eius defensorem Dioscorum quondam Alexandrinum episcopum, et ipsum rursum Nestorium cum reliquis hereticis una Patrum sententia predamnauit, predicans eadem synodus Christum Dominum sic natum de  uirgine, ut in una substantia diuina et humana contineantur nature. He sunt, ut prediximus, quatuor principales et uenerabiles synodi, fidem catholicam complectentes. Sed si qua sint concilia que sancti Patres Spiritu Dei pleni sanxerunt, post ipsorum quatuor auctoritatem omni manent stabilita  uigore. Primo quidem ordo, ut predictum est, de celebrando concilio insertus habetur, et postmodum canonum apostolorum, ac primorum apostolicorum, id est a sancto Clemente usque ad sanctum Siluestrum sequens ordinem suum.





Incipiunt canones ID EST REGULAE ECCLESIASTICAE A sanctis Patribus constitute, et ab ISIDORO in unius codicis corpus collecte 





1 ORDO DE CELEBRANDO CONCILIO. 

 Hora diei prima, ante solis ortum, eiiciantur omnes ab ecclesia, obseratisque foribus cunctis ad unam ianuam per quam sacerdotes ingredi oportet, ostiarii stabunt. Et conuenientes omnes episcopi pariter introibunt, et secundum ordinationis sue tempus residebunt. Post ingressum episcoporum omnium atque consessum, uocentur deinde presbyteri, quos causa probauerit introire, nullusque se inter eos ingerat diaconorum. Post hos ingrediantur diacones probabiles, quos ordo poposcerit interesse. Et corona facta de sedibus episcoporum, presbyteri a tergo eorum resideant, quos tamen sessuros secum metropolitanus elegerit, qui utique et cum eo iudicare aliquid, et definire possunt. Diaconi in conspectu episcoporum stent, deinde ingrediantur laici, qui electione concilii interesse meruerunt. Ingrediantur quoque notarii, quos ad  recitandum uel excipiendum ordo requirit. Obseratisque ianuis, et sedentibus in diuturno silentio sacerdotibus, atque cor totum habentibus ad Dominum, dicturus est archidiaconus, Orate, statimque in terram omnes prosternentur, tam episcopi quem presbyteri, et orantes diutius, tacite cum fletibus atque gemitibus, unus ex episcopis senioribus surgens, orationem palam fundat ad Dominum, cunctis adhuc in terra iacentibus, dicens hanc orationem:


Oratio.

Adsumus, domine sancte Spiritus, adsumus peccati quidem immanitate detenti, sed in nomine tuo specialiter aggregati; ueni ad nos, et esto nobiscum, dignare illabi cordibus nostris, doce nos quid agamus,  quo gradiamur, et ostende quid efficere debeamus, ut, te auxiliante, tibi in omnibus placere ualeamus. Esto salus, et suggestor, et effector iudiciorum nostrorum, qui solus cum Deo Patre, et eius Filio nomen possides gloriosum. Non nos patiaris perturbatores esse iustitie, qui summam diligis equitatem,  ut in sinistrum nos non ignorantia trahat, non fauor inflectat, non acceptio muneris uel persone corrumpat; sed iunge nos tibi efficaciter solius tue gratie dono, ut simus in te unum, et in nullo deuiemus a uero, qualiter in nomine tuo collecti, sic in cunctis teneamus cum moderamine pietatis iustitiam, ut et hic a te in nullo dissentiat sententia nostra, et in futuro pro bene gestis consequamur premia sempiterna.

In qua oratione Pater noster non dicatur, nec benedictio, sed ipsa solummodo oratio confirmetur. Finita autem oratione, et responso ab omnibus Amen, rursus dicat archidiaconus: Erigite uos. Confestim omnes surgant et cum omni timore Dei et disciplina tam episcopi quem presbyteri sedeant; sicque omnibus in suis locis, in silentio consedentibus, diaconus alba indutus, codicem canonum in  medio proferens, capitula de conciliis agendis pronuntiet, id est, de concilio Toletano tertio, era XuIII. Item, ex concilio Toletano quarto, era III. Item, ex capitulis Orientalium partium, que Martinus episcopus de Greco in Latinum uertit, era XuIII, de Synodo facienda. Item, ex concilio Chalcedonensi, era XuIII. Item, ex concilio Agathensi, era XXu, uel XXuI, uel aliud de canonibus, quod metropolitano aptius uisum fuerit, ut legatur. Finitisque titulis, metropolitanus episcopus, concilium alloquatur exhortatione, ita dicens: Ecce, sanctissimi sacerdotes, premissis Deo precibus, fraternitatem uestram cum pia exhortatione conuenio, et per diuinum nomen obtestor ut ea, que a nobis de Deo, et de sacris ordinibus, uel sanctis moribus  uobis fuerint dicta, cum omni pietate suscipiatis et cum summa reuerentia perficere intendatis. Quod si forsitan aliquis uestrum aliter quam dicta fuerint senserit, sine aliquo scrupulo contentionis in nostrorum omnium copulatione, ea ipsa, de quibus dubitauerit, conferenda reducat, qualiter, Deo auxiliante,  aut doceri possit, aut doceat. Deinde simili uos obtestatione conuenio, et obsecro, ut nullus uestrum in iudicando, aut personam accipiat, aut quolibet fauore, aut munere pulsatus, a iusto iudicio scienter auertatur, aut discedat; sed cum tota pietate, quidquid cetui nostro se iudicandum intulerit retractate, ut nec discordans contentio ad subuersionem iustitie inter nos locum inueniat, nec item in perquirenda equitate uigor nostri ordinis uel sollicitudo tepescat.

Post hanc exhortationem introibunt omnes, quicunque fuerint presbyteri, diacones, uel religiosi uniuersi ad audiendum doctrinam. Sicque archidiaconus lecturus est canonem Toletani concilii undecimi, era prima, ne tumultu concilium agitetur. Quo  canone perlecto, concilium Ephesinum ex ordine perlegatur. Deinde collatio pariter et instructio de mysterio sancte Trinitatis habeatur, simulque et de officiorum ordinibus, si in omnium sedibus eiusdem celebritatis unitas teneatur. Pro his quoque causis, prout spatium diei permiserit, et epistole pape Leonis ad Flauianum episcopum de erroribus Eutychetis, et mysterio Trinitatis, legende sunt. Canones quoque de unitate officiorum, nec ad aliud aliquid antea transeatur, quam ista omnia explicentur, ita tamen ut in totos tres dies litaniarum nichil aliud agatur nec tractetur, nisi sola collatio de mysterio sancte Trinitatis, et de ordinibus uel sacris, uel officiorum institutis, ita ut hec tota partiantur per totos illos tres dies, ut nichil aliud , nisi sola questio de his que predicta sunt, habeatur, ita ut lectio semper congruens ordini, et cause que querenda est, antecedat. Post hec, in quarto die relique per ordinem admittende sunt, sicque omnes qui de religiosis in retroactis diebus pro spirituali instructione interfuerant in concilio, foris egrediantur, residentibus aliquibus presbyteris in concilio, quos metropolitanus probauerit honorandos. Per singulos tamen illos tres dies rogationum litaniarum, episcopi uel presbyteri cum admonitore primum orationibus se prosternant. Sicque collecta a metropolitano oratione consurgant et de diuinis tantum  rebus collationem habeant, in reliquis autem diebus, cunctis astantibus oratio colligenda est, et sic considentes causarum negotia,  iuste et religiose colligant. Nullus tamen tumultus, aut inter confidentes, aut inter astantes habeatur. Eodem tamen modo, eodemque ordine ad concilium omnes per singulos dies ingrediantur, quo superius iam premissum est. Nam etsi presbyteri reliqui aut diaconi, clerici siue laici de his qui foris steterunt, concilium pro qualibet re crediderint appellandum, Ecclesie metropolitane archidiacono causam suam intiment, et ille concilio denuntiet. Tunc illis et intreundi singulatim et proponendi licentia concedatur. Nullus autem episcoporum a cetu communi secedat, antequam hora generalis secessionis adueniat.

Concilium quoque nullus soluere audeat, nisi  fuerint cuncta determinata, ita ut quecunque deliberatione communi finiuntur episcoporum singulorum manibus subscribantur, ita tamen ut ante duos uel tres dies quam soluant concilium omnes constitutiones a se editas diligenti consideratione retractent, ne in aliquo offendissent. Item, in die quo concilium absoluendum est, canones qui in sancta synodo constituti sunt, coram ecclesia in publico relegantur. Quibus explicitis, respondeatur in choro: Amen. Deinde ad locum redeuntes, ubi in concilio resederunt, canones ipsos subscribant. Admonendi quoque a metropolitano sunt de Pascha uenturo, quo ueniat die. Admonendi etiam sunt quo tempore superuenienti anno ad faciendum concilium ueniant. Eligendi etiam sunt de episcopis, qui cum metropolitano dies  festos Natalis Domini et sanctum Pascha debeant celebrare. Post hec, dicente archidiacono: Orate, omnes simul in terra pariter se prosternant, ubi diutissime orantes, hanc unus ex maioribus orationem dicat:



Oratio

Nulla est, Domine, humane conscientie uirtus, que inoffense possit tue uoluntatis iudicia expedire, et ideo quia imperfectum nostrum uiderunt oculi tui, perfectioni deputa, quesumus, que perfecto equitatis fine concludere peroptamus. Te in nostris principiis occursorem poposcimus, te quoque in hoc fine iudiciorum nostrorum excessibus adesse precamur, scilicet, ut ignorantie parcas, ut errori indulgeas, ut perfectis uotis perfectam operis efficaciam largiaris.  Et quia conscientia remordente tabescimus, ne aut ignorantia nos traxerit in errorem, aut preceps forsitan uoluntas impulerit iustitiam declinare, ob hoc te poscimus, te rogamus, ut si quid offensionis in hac concilii celebritate attraximus, condonare ac remissibile facere digneris, ut in eo quod soluturi sumus aggregatum concilium, a cunctis primum absoluamur nostrorum nexibus delictorum, qualiter et transgressores uenia, et confitentes tibi subsequatur remuneratio sempiterna.

Huic orationi oratio Pater noster adiungatur, et cunctis adhuc iacentibus, hec benedictio explicetur.



Benedictio.

Christus Dei Filius, qui est initium et finis, complementum  uobis tribuat caritatis. Amen. Et qui uos ad expletionem huius fecit peruenire concilii absolutos uos efficiat ab omni contagione delicti. Amen. Et ab omni reatu liberiores effecti, absoluti etiam per donum Spiritus sancti, felici reditu uestrarum sedium cubilia repetatis illesi. Amen. Quod ipse prestare dignetur, cuius regnum et imperium permanet in secula seculorum. Amen.

Quibus expletis, cum dictum fuerit ab archidiacono: In nomine Domini nostri Iesu Christi, eamus cum pace, omnes illico pariter exsurgentes, residente metropolitano ab ipso primum incipiente, osculum sibi inuicem omnes pariter dabunt. Sicque data sibi inuicem pace, conuentus concilii absoluatur.



 Oratio diei secunde.

Nostrorum tibi, Domine, curuantes genua cordium, quesumus, ut bonum quod nobis a te requiritur exsequamur, ut prompta semper sollicitudine gradientes, discretionis ardue subtile iudicium faciamus, ac misericordiam diligentes clareamus studiis tibi placite actionis.



 Oratio diei tertie.

Ad te, Domine, interni clamoris uocibus proclamantes, unanimiter postulamus, ut respectu gratie tue solidati, precones uirtutis tue efficiamur intrepidi, tuumque ualeamus uerbum cum omni fiducia loqui.





2 INCIPIUNT CANONES APOSTOLORUM, PER CLEMENTEM PAPAM PROLATI.

 CAP. I. Episcopus a duobus aut tribus episcopis ordinetur.

II. Presbyter ab uno episcopo ordinetur, et diaconus et reliqui clerici.

III. Si quis episcopus aut presbyter preter ordinationem Domini, alia quedam in sacrificio offerat super altare, id est, aut mel, aut lac, aut pro uino siceram, et confecta quedam, aut uolatilia, aut animalia quedam, aut legumina, contra constitutionem Domini faciens, congruo tempore deponatur.

Iu. Offerri non liceat aliquid ad altare preter nouas spicas, et uuas et oleum ad luminarium, et thymiama, id est incensum, tempore quo sacra celebratur oblatio.

u. Reliqua poma omnia ad domum primitie episcopo  et presbyteris dirigantur, nec offerantur in altari. Certum est autem quod episcopus et presbyteri diuidant diaconis et reliquis clericis.

uI. Episcopus aut presbyter uxorem propriam nequaquam sub obtentu religionis abiiciat. Si uero reiecerit, excommunicetur, sed et si perseuerauerit, deiiciatur.

uII. Episcopus, aut presbyter, aut diaconus nequaquam seculares curas assumat; sin autem, deiiciatur.

uIII. Si quis episcopus, aut presbyter, aut diaconus sanctum Pasche diem ante uernale equinoctium cum Iudeis celebrauerit, abiiciatur.

IX. Si quis episcopus, aut presbyter, aut diaconus, uel quilibet ex sacerdotali catalogo facta oblatione,  non communicauerit, aut causam dicat  aut si non dixerit, communione priuetur, tanquam qui populo causa lesionis exstiterit, dans suspicionem de eo qui sacrificauit, quod recte non obtulerit.

X. Omnes fideles qui ingrediuntur ecclesiam et Scripturas audiunt, non autem perseuerant in oratione, nec sanctam communionem percipiunt, uelut inquietudines Ecclesie commouentes, conuenit communione priuari.

XI. Si quis cum excommunicato saltem in domo simul orauerit, iste communione priuetur.

XII. Si quis cum damnato clerico ueluti cum clerico simul orauerit, iste damnetur.

XIII. Si quis clericus, aut laicus, a communione  suspensus, seu communicans, ad aliam properet ciuitatem, et suscipiatur propter commendatitias litteras, et qui susceperunt, et qui susceptus est, communione priuentur. Excommunicato uero proteletur ipsa correptio, tanquam qui mentitus sit, et Ecclesiam Dei seduxit.

XIu. Episcopo non licet aliam parochiam, propria relicta, peruadere, licet cogatur a plurimis, nisi forte quis eum rationabili causa compellat, tanquam qui possit ibidem constitutis plus lucri conferre, et in causa religionis aliquid profectus prospicere. Et hoc non a semetipso pertentet, sed multorum episcoporum iudicio et maxima supplicatione perficiat.

Xu. Si quis presbyter aut diaconus, aut quilibet de numero clericorum relinquens propriam parochiam  pergat ad alienam et omnino demigrat, preter episcopi sui conscientiam ut in aliena parochia commoretur, hunc ulterius ministrare non patimur, precipue si uocatus ab episcopo redire contempserit, in sua inquietudine perseuerans, uerumtamen tanquam laicus ibi communicet.

XuI. Episcopus uero apud quem moratos esse constiterit, si contra eos decretam cessationem pro nichilo reputans, tanquam clericos forte susceperit, uelut magister inquietudinis communione priuetur.

XuII. Si quis post baptisma secundis fuerit nuptiis copulatus, aut concubinam habuerit, non potest esse episcopus, nec presbyter, aut diaconus, aut prorsus ex numero illorum qui ministerio sacro deseruiunt.

 XuIII. Si quis uiduam et eiectam acceperit, aut meretricem, aut ancillam, uel aliquam de his que publicis spectaculis mancipantur, non potest esse episcopus, aut presbyter, aut diaconus, aut ex eo numero qui ministerio sacro deseruiunt.

XIX. Qui duas in coniugium sorores acceperit, ue filiam fratris, clericus esse non poterit.

XX. Clericus fideiussionibus inseruiens, abiiciatur.

XXI. Eunuchus si per insidias hominum factus est, uel si in persecutione eius sunt amputata uirilia, uel si ita natus est et est dignus, efficiatur episcopus.

XXII. Si quis abscidit semetipsum, id est, si quis amputauit sibi uirilia, non fiat clericus, quia sui  ipsius homicida est, Dei conditionis inimicus.

XXIII. Si quis, cum clericus fuerit, absciderit semetipsum, omnino damnetur, quia suus homicida est.

XXIu. Laicus semetipsum abscindens, annis tribus communione priuetur, quia sue uite insidiator exstitit.

XXu. Episcopus, aut presbyter, aut diaconus, qui in fornicatione, aut periurio, aut furto captus est, deponatur, non tamen communione priuetur, dicit enim Scriptura: Non iudicabit Dominus bis in idipsum.

XXuI. Similiter et reliqui clerici huic conditioni subiaceant.

XXuII. In nuptiis autem qui ad clerum prouecti  sunt, precipimus, ut si uoluerint, uxores accipiant, sed lectores cantoresque tantummodo.

XXuIII. Episcopum aut presbyterum, aut diaconum percutientem fideles delinquentes, aut infideles inique agentes, et per huiusmodi uolentem timeri, deiici ab officio suo precipimus, quia nusquam nos hoc Deus docuit. Econtrario uero, ipse cum percuteretur, non repercutiebat; cum malediceretur, non maledicebat; cum pateretur, non comminabatur.

XXIX. Si quis episcopus, aut presbyter, aut diaconus depositus iuste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.

XXX. Si quis episcopus, aut presbyter, aut diaconus per pecunias hanc obtinuerit dignitatem, deiiciatur,  et ordinator eius, et a communione modis omnibus abscindatur, sicut Simon Magus a Petro.

XXXI. Si quis episcopus secularibus potestatibus usus, ecclesiam per ipsas obtineat, deponatur, et segregentur omnes quicunque illi communicant.

XXXII. Si quis presbyter contemnens episcopum suum, seorsum populum collegerit, et altare aliud erexerit, nichil habens quo reprehendat episcopum in causa pietatis et iustitie, deponatur, quasi principatus amator existens. Est enim tyrannus, et ceteri clerici quicunque tali consentiunt, deponantur: laici uero segregentur. Hec tamen post unam et secundam et tertiam episcopi obsecrationem fieri conueniant.

XXXIII. Si quis presbyter aut diaconus ab episcopo  suo segregatus, hunc non licere ab alio recipi, sed ab ipso qui eum sequestrauerat, nisi forsitan obierit episcopus ipse qui eum segregasse cognoscitur.

XXXIu. Nullus episcoporum peregrinorum, aut presbyterorum, aut diaconorum, sine commendatitiis suscipiatur epistolis. Et cum scripta detulerint, discutiantur attentius et ita suscipiantur, si predicatores pietatis exstiterint. Sin minus, nec que sunt necessaria subministrent eis, et ad communionem nullatenus admittantur, quia per subreptionem multa proueniunt.

XXXu. Episcopos gentium singularum scire conuenit, quis inter eos primus habeatur, quem uelut caput  existiment, et nichil amplius preter eius conscientiam gerant, quam illa sola singulique parochie proprie et uillis que sub ea sunt, competunt. Sed nec ille preter omnium conscientiam faciat aliquid in eorum parochiis, sic enim unanimitas erit, et glorificabitur Deus per Christum in Spiritu sancto.

XXXuI. Episcopum non audere extra terminos proprios ordinatores facere in ciuitatibus et uillis que illi nullo iure subiecte sunt. Si uero conuictus fuerit hoc fecisse preter eorum conscientiam qui ciuitates ipsas et uillas detinent, et ipse deponatur et qui ab illo sunt ordinati.

XXXuII. Si quis episcopus non susceperit officium et curam populi sui commissam, hic communione  priuetur, quoadusque consentiat obedientiam commodans. Similiter et presbyter et diaconus; si uero perrexerit, nec receptus fuerit, non pro sua sententia, sed pro malitia populi, ipse quidem maneat episcopus: clerici uero ciuitatis communione priuentur, eo quod eruditores inobedientis populi non fuerunt.

XXXuIII. Bis in anno concilia episcoporum celebrentur, ut inter se inuicem dogmata pietatis explorent, et exsurgentes ecclesiasticas contentiones amoueant, semel quidem quarta septimana Pentecostes, secundo uero duodecimo die mensis Iperberete, id est, iuxta Romanos, Iu Idus Octobris.

XXXIX. Omnium negotiorum ecclesiasticorum curam episcopus habeat, et ea, uelut Deo contemplante,  dispenset, nec ei liceat ex his omnibus aliquid omnino contingere, aut parentibus propriis que Dei sunt condonare. Quod si pauperes sunt, tanquam pauperibus subministretur, nec eorum occasione Ecclesie negotia depredentur.

XL. Presbyteri et diaconi preter episcopum nichil agere pertentent. Nam Domini populus ipsi commissus est, et pro animabus eorum hic redditurus est rationem, sin autem manifeste res proprie episcopi  et manifeste Dominice ut potestatem habeat de propriis moriens episcopus, sicut uoluerit, et quibus uoluerit, relinquere, ne sub occasione ecclesiasticarum rerum que episcopi esse probantur, intercidant. Fortassis enim aut uxorem habet, aut filios, aut propinquos, aut seruos, et iustum  est hoc apud Deum et homines, ut nec Ecclesia patiatur detrimentum ignoratione rerum pontificis, nec episcopus, nec eius propinqui sub obtentu ecclesie proscribantur, et in causas incidant que ad eum pertinent morsque eius iniuriis male fame subiaceat.

XLI. Precipimus ut in potestate sua episcopus res ecclesie habeat: si enim anime hominum pretiose illi sunt credite, multo magis oportet eum curam pecuniarum gerere, ita ut potestate eius, indigentibus omnia dispensentur per presbyteros et diaconos, et cum timore omnique sollicitudine ministrentur. Ex his autem qui indiget  ad suas necessitates et ad peregrinorum fratrum  usus et ipse percipiat, ut nichil eis possit omnino deesse. Lex enim Dei precipit ut qui altari deseruiunt, de altari pascantur, quia nec miles stipendiis propriis contra hostes arma sustulit .

XLII. Episcopus, aut presbyter, aut diaconus alee aut ebrietati deseruiens, aut desinat, aut certe damnetur.

XLIII. Subdiaconus, aut lector, aut cantor similia faciens, aut desinat, aut communione priuetur: similiter etiam laicus.

XLIu. Episcopus, aut presbyter, aut diaconus usuras a debitoribus exigens, aut desinat, aut certe damnetur.

XLu. Episcopus, presbyter aut diaconus, qui cum hereticis orauerit, tantummodo communione priuetur.  Si uero tanquam clericos hortatus eos fuerit agere uel orare, damnetur.

3 XLuI. Episcopum aut presbyterum hereticorum suscipientem baptisma damnari precipimus. »Que enim conuentio Christi ad Belial? aut que pars fideli cum infideli ?«

 XLuII. Episcopus aut presbyter, si eum qui secundum ueritatem habuerit baptisma, denuo baptizauerit, aut si pollutum ab impiis non baptizauerit, deponatur, tanquam deridens crucem et mortem Domini, nec ueros sacerdotes a falsis sacerdotibus iure discernens.

XLuIII. Si quis laicus uxorem propriam pellens, alteram, uel ab alio dimissam duxerit, communione priuetur.

XLIX. Si quis episcopus aut presbyter, iuxta preceptum Domini non baptizauerit in nomine Patris et Filli et Spiritus sancti, sed in tribus sine initio principiis, aut in tribus Filiis, aut in tribus Paracletis, abiiciatur.

L. Si quis episcopus aut presbyter, non in trina  mersione unius mysterii baptisma celebret, sed semel mergat in baptismate, quod dari uidetur in Domini morte, deponatur. Non enim dixit nobis Dominus: In morte mea baptizate, sed, »Euntes docete omnes gentes, baptizantes eos in nomine Patris, et Filii, et Spiritus sancti .«





INCIPIT EPISTOLA PRIMA CLEMENTIS AD IACOBUM FRATREM DOMINI.

 CLEMENS, IACOBO domino episcopo episcoporum, regenti Hebreorum sanctam Ecclesiam Hierosolymis,  sed et omnes Ecclesias, que ubique Dei prouidentia fundate sunt, cum Patribus, et diaconibus et ceteris omnibus Patribus, pax tibi sit semper.

Notum tibi facio, domine, quia Simon Petrus, qui uere fidei merito et integre predicationis obtentu fundamentum esse Ecclesie definitus est, qua de causa etiam Domini ore cognominatus est Petrus, qui fuit primitie electionis Domini apostolorum primus, cui et primo Deus Pater Filium reuelauit , cui et Christus competenter beatitudinem contulit, quia et uocatus est, et electus, et conuiua Domini, et comes effectus, tanquam bonus et probatissimus discipulus, qui obscuriorem mundi plagam occidentis uelut omnium potentior illuminare preceptus est, quique et integre potuit  implere preceptum. Sed quousque sermonem protraham refugiens indicare quod triste est, quod quidem necesse est, licet tarde, proferre. Hic denique ipse Petrus qui pro immensa caritate, quam erga omnes homines gerebat, palam, cum omni fiducia, aduersante etiam tyranno, totius mundi bonum predicare non destitit, et regem omnium seculorum per orbem terre usque ad ipsius Romane urbis huius notitiam, etiam ut ipsa saluaretur inuexit. Hic, inquam pro pietate pati uolens, presentem uitam finiuit. In ipsis autem diebus quibus finem sibi imminere presensit, in conuentu fratrum positus, apprehensa manu mea, repente consurgens in auribus totius Ecclesie, hec protulit uerba. »Audite me, fratres, et conserui mei, quoniam ut edoctus sum ab eo qui  misit me Domino et magistro meo Iesu Christo, dies mortis mee instat, Clementem hunc episcopum uobis  ordino, cui soli mee predicationis et doctrine cathedram trado, qui mihi ab initio usque ad finem comes in omnibus fuit, et per hoc ueritatem totius mee predicationis agnouit. Qui in omnibus meis socius exstitit fideliter perseuerans. Quem pre ceteris expertus sum Dominum colentem, homines diligentem, castum, discendi studiis deditum, sobrium, benignum, iustum, patientem, scientem ferre nonnullorum, etiam ex his qui in uerbo Domini instituuntur, iniurias. Propter quod ipsi trado a Domino mihi traditam potestatem ligandi et soluendi, ut de omnibus quibuscumque decreuerit in terris hoc decretum sit et in celis. Ligabit enim quod oportet ligari, et soluet quod expedit solui, tanquam qui ad liquidum Ecclesie regulam nouerit. Ipsum ergo audite,  scientes, quia quicunque contristauerit doctorem ueritatis peccat in Christum, et patrem omnium exacerbabit Deum, propter quod et uita carebit. Ipsum autem qui preest ceteris oportet medici uicem agere, et non fere bestie furore commoueri.« Hec eo dicente, ego procidens ad pedes eius, rogabam excusans me et declinans honorem cathedre uel potestatem. At ille respondens: pro hoc, inquit, ne me rogaueris, hoc enim fieri statutum est mihi, et eo magis quo te excusas, quia hec cathedra eum, qui cupit eam et audacter expetit, non requirit, sed ornatum moribus et in uerbis eruditum. Quod si esset alius melior, si quis mihi alius adiutor tam sedulus astitisset, si quis tam plene doctrine mee rationem cepisset, sed et ecclesiasticas dispositiones  a me tam plane didicisset, habens alium talem, non te cogere opus bonum suscipere nolentem. Superfluum est ergo alium querere, cum primitias eorum qui ex gentilibus per me saluantur, et precipue huius urbis te primum obtulerim Deo. Sed et illud intuere, quia, si periculum peccati timens, suscipere refugis Ecclesie gubernacula, certus esto quia amplius peccas, qui si populum Dei uelut in fluctibus positum et periclitantem  subterfugis, tui tantummodo habens considerationem, et non quod in commune omnibus expedit prouidens. Sed certus esto quod necesse est te suscipere omne periculum, quia nec ego pro salute omnium obsecrando cessabo. Quanto ergo mihi citius equieueris, tanto me citius laboris et tristitie mee merore  releuabis. Noui etiam hoc, o Clemens, quod tibi tedia et molestias, pericula etiam et opprobria ineruditi uulgi indocilisque conciliem, quare, tu, tamen, scio quam constanter et fortiter feras, respiciens ad aliam spem, que tibi apud Deum patientie preparat coronam. Sed et illud cupio te mecum iuxta rationem perspicere, quando maxima opera tua indiget Christus nunc, cum inimicus aduersus sponsam eius commouet bellum, an in futuro tempore quando iam Christus post uictoriam triumphabit, nec ultra ullius opera indigebit? Quis non etiam parui sensus intelligat quod istud est tempus in quo operam tuam Christus requirit? Tota igitur mente in presenti necessitate prebe operam tuam, et auxilium in preliis exhibe Regi optimo remunerationes  magnificas post uictoriam reddituro. Libenter ergo suscipe episcopatus officium, eo maxime quo ecclesiasticas dispositiones a me probabiliter didicisti, ut salus eorum qui per nos confugerunt ad Dominum nequaquam uacillet, uerumtamen et breuiter te de ipsius dispensationis ordine coram omnibus commonere necessarium duxi. Te quidem oportet irreprehensibiliter uiuere, et summo studio niti, ut omnes uite huius occupationes abiicias, ne fideiussor existas, ne aduocatus litium fias, ne in ulla aliqua occupatione prorsus inueniaris mundialis negotii occasione perplexus. Neque enim iudicem, aut cognitorem secularium negotiorum, hodie te ordinare uult Christus, ne prefocatus presentibus hominum curis, non possis uerbo Dei uacare, et  secundum ueritatis regulam secernere bonos a malis. Ista namque opera, que tibi minus congruere superius exposuimus, exhibeant sibi inuicem discentes, id est laici, et te nemo occupet ab his studiis per que salus omnibus datur, sicut enim tibi impietatis crimen est, neglectis uerbi Dei studiis, sollicitudines suscipere seculares, ita et unicuique laicorum peccatum est, nisi inuicem sibi, etiam in his que ad communis uite usum pertinent, operam fideliter dederint. Te uero securum facere, et his quibus debes uacantem, omnes communiter laborent. Quod si forte a semetipsis hoc laici non intelligunt, per diaconos edocendi sunt, ut tibi solius ecclesie sollicitudines derelinquant, quod ipsam  dispensare sufficias, et ueritatis uerbo abundantius et studiosius deseruire. Si enim mundialibus curis fueris occupatus, et teipsum decipies, et eos qui te audiunt, non enim poteris que ad salutem pertinent plenius singulis quibusque distinguere, et ex eo fiet ut et tu tanquam qui non docueris que ad salutem hominum pertinent deponaris, et discipuli per ignorantiam pereant; idcirco tu quidem ad hoc solum uacato, ut opportune et sine intermissione doceas uerbum Dei, per quod salutem consequi possint, illi uero cum tanta reuerentia tua uerba suscipiant, tanquam qui sciant legatum te et preconem esse ueritatis, et quodcunque ligaueris super terram, esse ligatum et in celo, et quodcumque solueris, etiam ibi esse soluendum. Quoniam quidem  et tu  que oportet ligabis, et que expedit solues, et ad te qui prees ista sint monita, et his similia.

Ad presbyteros uero sint ista. Ante omnia ut pudicitie studentes adolescentes nuptiis iungant, quo calorem feruentis etatis coniugali lege preueniant, sed ne in prouectioribus quidem curam habere huiusmodi negligant, quia in multis, etiam cum senuerit corpus concupiscentia uiget, ne forte ergo fornicationis labes  tanquam uenenum pessimum serpat in nobis, cauere et anteuenire necessarium est, ne quod in nobis adulterii occultum calescat incendium. Et quid in omnibus peccatis adulterio grauius? Secundum namque in penis obtinet locum, quoniam quidem primum illi  habent qui aberrant a Deo, etiam si sobrie uixerint. Propter quod uos presbyteri Ecclesiam excolite et adornate sponsam Christi ad pudicitiam, sponsam autem dico, omnem Ecclesie congregationem, que si pudica fuerit inuenta a sponso suo, ingentibus ab eo donis et muneribus honorabitur, et uos uelut ministri sponse, et amici sponsi ingenti gaudio et letitia perfruemini. Si uero sponsa hec reperta fuerit commaculata peccatis, ipsa quidem tanquam indigna non tradetur regalibus thoris, uos autem penas dabitis, si forte per uestram negligentiam uel desidiam, obrepserit contagio seua peccati. Idcirco ante omnia sobrietatis et pudicitie sollicitudinem gerite. ualde enim apud Deum graue crimen ducitur fornicatio, cuius species sunt quidem plures, sicut uobis  et ipse Clemens diligenter exponet: uerumtamen prima species adulterii est uirum propria uxore solummodo non esse contentum, et mulierem non proprio tantum seruare se uiro. Si ergo castus fuerit quis, potest et humanus et misericors fieri, per quod et ipse eternam a Deo misericordiam consequatur, sane sicut adulterii uenenum cunctis malis perniciosius est, ita amor fraternus et caritas totius bon fastigium tenet. Et ideo diligite omnes fratres uestros, et cum religione ac misericordia respicite ad omnes, orphanis exhibete uosmetipsos parentes, uiduis uirorum curam impendite, cum omni castitate que necessaria sunt prebentes, iuniores tamen uiduas nuptiis copulate. His qui ignorant artificia,  exquirite honestas aliquas occasiones quibus uictum necessarium querant. Artificibus uero operam prouidete, debilibus misericordiam facite. Scio autem hec omnia facturos uos, si caritatem pre ceteris, et ante omnia in uestro corde figatis. Cuius caritatis et recipiende et habende maximum erit fomentum, si frequenter inter uosmetipsos communem cibum uestrum, mensamque faciatis, et quantum unusquisque preualet, crebrius panes ac sales suos cum fratribus suis sumat, per hec enim precipue caritas comparatur, et causa totius boni in huiusmodi communione consistit; ubi autem pax, et 4 bonitas, ibi est salus; propter quod communes facite cibos uestros cum his qui secundum Dominum fratres sunt, quia per hec temporalia officia,  pacis et caritatis fructibus gaudia eterna merebimini. Multo autem sollicitius esurientes reficite, et sitientibus potum date, nudis uestimentum, egros uisitate, et eos qui in carcere sunt, prout possibile est, iuuate, peregrinos satis prompte in domibus uestris suscipite, et ne omnia nunc singulatim dicam, omne bonum ipsa per se, si in uobis fuerit caritas, facere uos docebit, sicut et e contrario, eos qui a salute alieni sunt omne malum facere odium docet. Si qui ex fratribus negotia habent inter se, apud cognitores seculi non iudicentur: sed apud presbyteros Ecclesie quidquid illud est, dirimatur, et omni modo obediant statutis eorum.

Super omnia autem auaritiam fugite, que homines occasione presentis lucri ab eternis separat  bonis. Pondera, mensuras, stateras pro locis quibusque equissima custodite; deposita fideliter restituite. Que omnia, et si qua sunt similia his, ita demum sollicite et diligenter implebitis, si futurum iudicium Dei sine intermissione in uestro corde uoluatis. Quis enim peccare poterit, si semper ante oculos suos Dei iudicium ponat? quid in fine mundi certum est agitandum, ut tandem qui bene in hac uita egerunt consequantur bona reposita, peccatores autem, ut consequantur preparatas penas, de quibus ita futurum dubitare omnino non possumus? Si quidem hec omnia ita esse uentura uerus nobis propheta predixit. Unde et uos, qui estis ueri prophete discipuli, abiicite a cordibus uestris ante omnia discordias et animorum dissensiones, ex quibus  omne malum opus procedit, benignitatem et simplicitatem tota mente seruate. Quod si forte alicuius uel cor, uel liuor, uel infidelitas, uel aliquod malum ex his que superius memorauimus latenter irrepserit, non erubescat qui anime sue curam gerit confiteri hec huic qui potest ut ab ipso per uerbum Domini et concilium salubre curetur, quo possit integra fide, et operibus bonis penas eterni ignis effugere, et ad perpetue uite premia peruenire.

Diaconi uero Ecclesie tanquam oculi sint episcopi, oberrantes et circumlustrantes cum uerecundia actus totius Ecclesie, et perscrutantes diligentius si quem uideant uicinum fieri precipitio, et proximum esse peccato, ut referant hec ad episcopum, et  commoneri ab eo possit his qui in precipitium lapsurus est, uti reuocetur et non corruat in peccatum. Negligentiores quoque et eos qui rarius ad audiendum uerbum Dei accedunt, nec sollicite ad episcopi tractatum conueniunt ipsi commoneant et hortentur. Si enim assidui sunt ad audiendum, non solum uite eterne ex salubri commonitione capiunt lucra, uerum et quecunque ille sunt tristitie, uel merores que ex presentis uite necessitatibus, et cladibus temporum ueniunt, quecunque sermonibus suis in corde, uelut iacula defixa circumferunt, abiiciuntur omnia predicatione ueritatis, et uite eterne doctrina et eruditione purgata. Alioquin, si multo tempore auditum subtrahant a uerbo Dei, et remaneant in cultu uitiorum, sine dubio spinis erunt ac sentibus  occupati. Et quid aliud nisi ad ignem, talis hec terra preparatur? De his ergo, ut diximus, diaconis cura sit. Sed eos, qui secundum carnem egrotant, sollicite perquirant, et plebi, si forte plebs ignorat, indicent de his ut et ipsi uisitent eos, et que necessaria sunt prebeant eis cum conscientia eius qui preest. Quod tamen si etiam clam fecerint, non peccabunt.

Sed et de peregrinis similiter episcopo suggerant refouendis, et cetera his similia que ad cultum Ecclesie et disciplinam eius pertinent diaconis cure sint. Qui cathechizant, id est, qui uerbo instruunt incipientes, primo oportet quod ipsi instructi sint, de anima enim agitur hominum, et oportet eum qui docet et instruit animas rudes esse talem ut  pro ingenio discentium, semetipsum possit aptare, et uerbi ordinem pro audientis capacitate dirigere. Debet ergo ipse precipue apprime esse eruditus, et doctus, irreprehensibilis, maturus, impauidus, sicut ipsi probabitis fore Clementem hunc post me.

Multum est autem si ego nunc de singulis, que unusquisque habere debeat, persequar, uerumtamen illud est, quod pre ceteris ab omnibus uobis cupio in commune seruari, ut concordiam teneatis: per quod solum potestis portum quietis intrare, et ciuitatem summi Regis, que pax nominatur, habitare.

Similis namque est omnis status Ecclesie magne naui que per undosum pelagus diuersis e locis et regionibus uiros portat ad unam Potentis regni urbem properare cupientes. Sit ergo nauis huius  Dominus ipse omnipotens Deus, gubernator uero sit Christus. Tum deinde prorete officium episcopus impleat; presbyteri nautarum, diaconi dispensatorum locum teneant; hi qui catechizant nautologis conferantur; epibatis autem totius fraternitatis multitudo similis sit; ipsum quoque mare hic mundus habeatur; uentorum uero uarietas et turbinum diuersis tentationibus conferatur; persecutiones, tribulationes et pericula fluctibus exsequentur. Terreni uero spiritus, qui uel de torrentibus, uel de uallibus spirant, pseudoprophetarum et seductorum, seu praue doctrine uerba ducantur; promontoria uero, et loca confragosa, hi qui in potestatibus seculi sunt iudices,  et pericula minantur et mortes. Bithalassa uero loca, que duplicibus unde fallacis estibus uerberantur, dubiis mente et de repromissionum ueritate nutantibus conferantur, atque his qui irrationabili fidem nostram ratione discutiuntur. Hypocrite uero, et dolosi piratis similes habeantur. Iam uero rapidus uertex, et tartarea Carybdis, et saxis illisa naufragia, ac mortifere subuersiones, quid aliud estimanda sunt, quam peccata? Restat igitur ut hec nauis cursu prospero tuta possit portum desiderate urbis intrare, ita Deo precem fundere conuenit, ut nauigantes mereantur audiri. Audiri autem a Deo ita demum merebitur quis, si orationes ipse, bonis moribus et bonis operibus adiuuentur.

Sed ante omnia, cum quiete et silentio epibate,  id est, laici in suis unusquisque resideant locis, ne forte per inquietudinem, et inconditos inutilesque discursus, si passim uagari ceperint, uel ab officio suo nautas impediant, uel in alterum latus, per inquietudinem eorum, nauis pressa demergatur. Nautologi de mercedibus commoneant et nichil omnino quod ad diligentiam, uel ad diciplinam pertinet diaconi negligant, presbyteri uelut naute aptent singula ad instructionem nauis diligenter et instruant que in suo tempore requirenda sunt. Episcopus, tanquam proreta, uigilanter et sollicite gubernatoris uerba custodiat Christi. Saluator Dominus, gubernator Ecclesie sue, diligatur ab omnibus, et ipsius solius preceptis ac iussis credat et obediat omnis Ecclesia. Deo quoque indesinenter supplicetur  a cunctis de prosperitate uentorum, ut nauigantes omnem tribulationem et omne periculum superent, tanquam in mare profundum mundi istius et uite humane pelagus nauigantes, in quo esuriendum sit, et sitiendum, nuditatem quoque ferendam, morbos etiam corporis, et egritudines tolerandas. Insuper et hominum insidiis, ac dolo sepe laborandum, quippe qui dispergendos se nonnunquam nouerint, sed aliquando etiam congregandos, uomitus quoque et sugillationes ferendas, cum ex confusione peccatorum, et reiectione criminum, uelut male congregatis in uisceribus fellis, iactura facienda est, et abiicienda prorsus e corde omnis intrinsecus que latet amaritudo peccati, si qua forte ex desideriis iniquis uelut ex cibis noxiis congregata est. Quam utique  cum euomuerit quis et abiecerit, ingentis egritudinis liberabitur morbo, si tamen post uomitum, que ad sanitatem pertinent, sumat.

uerumtamen scitote cuncti quod supra omnes uos laboret episcopus quia unusquisque uestrum suum laborem fert, ille uero et suum, et singulorum. Propter quod, o Clemens, tanquam qui omnibus prodesse te noueris singulos, prout potueris, iuua, et singulos releua, qui et singulorum onus, et sollicitudinem portas. Unde et ego nunc hanc tibi iniungens dispensationem, et scio quia accipio gratiam, magis quam presto. Sed esto confidens, et fortiter ferens, certus quia laboris tui meritum recipies, cum ad portum quietis, incolumem hanc prouexeris  nauem ubi mercedes et premia pro omnium salute suscipies, si hic pro omnium incolumitate uigilaueris. Itaque si te multi e fratribus propter rigorem iustitie odio habuerint, ex hoc quidem non lederis, sed ex huiusmodi odiis amor tibi conciliabitur Dei. Et ideo satage magis et refuge ne lauderis ab iniquis, et ne a pessime agentibus diligaris, sed potius, propter iustitie dispensationem et equissimam regulam discipline, a Christo collaudari merearis. Hec cum dixisset et his similia quamplurima, rursum respiciens ad populum, dixit:

Sed et uos, karissimi fratres, et conserui mei, huic qui presidet uobis ad ueritatem docendam in omnibus obedite. Scientes quod si quis hunc contristauerit, Christum, qui ei docendi credidit cathedram, non recipit,  et qui Christum non susceperit, nec Deum patrem suscepisse iudicabitur . Et ideo nec ipse suscipietur in regno celorum. Propter quod satis agite, ad omnem collectam congregationem semper conuenite, ut non uelut negligentes et desides a iudice Christo condemnemini. Conuenientes uero sepe ad Clementem, date omnes operam pro ipso sentire, et summo studio fauorem uerum erga ipsum dependere, scientes quia propter singulos uos ipsi magis soli infestat inimicus et in ipso maiora suscitat bella. Oportet ergo uos summo studio niti, ut omni erga illum uinculo amoris innexi, plenissimo erga eum inhereatis affectu. Sed et uos quoque ipsi unanimes in omni concordia perdurate quo facilius etiam illi obedire omnes pariter consensu et  unanimitate possitis. Propter quod et uos salutem consequi, et ille possit obtemperantibus sibi uobis promptius impositi oneris pondus euehere. Quedam ex uobis etiam ipsis intelligere debetis, si qua sint, que ipse propter insidias hominum malorum non potest euidentius et manifestius proloqui; uerbi gratia, si inimicus est alicui malorum, pro actibus suis uos nolite exspectare ut ipse uobis dicat cum illo: Nolite amici esse. Sed prudenter obseruare debetis et uoluntati eius absque communicatione obseruare et auertere uos ab eo cui ipsum sentitis aduersum. Sed nec loqui his quibus ipse non loquitur, ut unusquisque qui in culpa est, dum cupit omnium uestrum amicitias ferre, festinet citius reconciliari ei qui omnibus preest, et per hoc redeat ad salutem et  sanitatem cum obedire ceperit monitis presidentis. Si uero quis amicus fuerit his quibus ipse amicus non est, et locutus fuerit cum his quibus ipse non loquitur, unus est et ipse ex illis qui exterminare uoluit Ecclesiam Dei, et cum corpore uobiscum esse uideatur, mente et animo contra uos est. Et multo est nequior hostis hic quam illi qui foris sunt, et euidenter inimici sunt, hic enim per amicitiarum speciem que inimica sunt gerit, et Ecclesiam dispergit ac uastat.

Et cum hoc dixisset in medio coram omnibus manus mihi imposuit, et in cathedra sua ingenti uerecundia fatigatum sedere me compulit. Cumque sedissem, hec ad me rursum locutus est: Deprecor  te, o Clemens, coram omnibus qui presentes sunt, ut posteaquam, sicut naturale debitum est, uite presentis finem fecero, Iacobo fratri Domini describas breuiter uel que ad initium fidei tue spectant, uel etiam quos ante fidem animos gesseris, sed et qualiter mihi ab initio usque ad finem comes itineris et actuum fueris, queque per singulas ciuitates me disputante, sollicitus auditor exceperis, quique in predicationibus meis uel uerborum fuerit ordo uel actuum, sed et qui me finis in hac urbe repererit  omnia qui potes breuiter comprehensa ad ipsum te destinare non pigeat. Nec uerearis ne forte multum de meo exitu contristandus sit cum id me pro pietate sustinere non ambigat. Erit autem ei grande solatium, si 5 didicerit  quod post me non imperitus aliquis, aut indoctus, aut ignorans diuini uerbi mysterium, ecclesiastici ordinis disciplinam, uel doctrine regulam nesciens, susceperit cathedram meam. Scit enim quia, si indoctus istius officium doctoris accipiat, sine dubio discipuli et auditores ignorantie tenebris inuoluti in interitum demergentur.

Unde et ego, mi domine Iacobe, cum hec ab eo precepta susceperim, necesse habui implere quod iusserat indicans tibi, et de ipsis simul et de illis breuiter comprehendens, que per singulas quasque urbes digrediens, aut in predicationis sermone protulerit, aut in gestorum uirtute perfecerit, quamuis tibi de his plurima iam et plenius ante descripta ipso iubente transmiserim sub eo ipso titulo  quem ipse precepit affigi, id est, Clementis itinerarium, non predicationis Petri. Sed et nunc exponere iam precepit, Domino opem ferente incipiam. Penitemini  et ueram agite penitentiam. Omnes ergo homines, qui Christiano censentur uocabulo, Patrem, et Filium, et Spiritum sanctum, unum Deum et Dominum ueraciter credere et confiteri, eumque tota mente et toto corde, et tota uirtute diligere, et proximos suos tanquam semetipsos, docibiles que usque ad perfectam doctrinam ad hec proficienda sumere oportet.

Fides enim et dilectio totius bonitatis est fundamentum. »Sine fide autem placere Deo nemo poterit .«

Christo itaque resurgente et ascendente in celum,  misso sancto Spiritu, collata apostolis scientia linguarum, adhuc in uno positi symbolum quod fidelis nunc tenet Ecclesia unusquisque quod sensit, dicendo condiderunt, ut discedentes ab inuicem hanc regulam per omnes gentes predicarent. Summam ergo totius fidei catholice recensentes, in qua et integritas credulitatis conditur, et unius Dei omnipotentis, id est sancte Trinitatis equalitas declaratur, et mysterium incarnationis Filii Dei, qui pro salute humani generis, a tempore de celo descendens de uirgine nasci dignatus est, quo ordine uel quando protulerit, quomodo sepultus surrexerit, et in carne ipsa celos ascenderit, ad dexteramque Patris consederit, iudex uenturus sit, aut qualiter  remissionem pecatorum sacro baptismate renatis contulerit, et resurrectionem humani generis in eadem carne in uitam eternam futuram sic docuerunt. Symbolum enim Grece, Latine collectio dicitur. Et hoc predicti sancti Apostoli inter se per Spiritum sanctum salubriter, ut dictum est, condiderunt. Dicitur et indicium, quod per hoc qui recte crediderit indicatur.

Ergo cunctis credentibus que continentur in prefato symbolo, salus animarum, et uita perpetua bonis actibus preparatur. Ergo quod in primordio eiusdem symboli preponitur: Credo in Deum Patrem omnipotentem, preclarum fidei testimonium, et fundamentum in prima fronte monstratur, quia saluus esse poterit qui recte crediderit. »Credere  enim oportet accedentem ad Deum ,« quoniam »corde creditur ad iustitiam, ore confessio fit ad salutem .« Unde ait propheta: »Credidi propter quod locutus sum .« Et illud: »Iustus ex fide uiuit .« Et: »Nisi credideritis, non intelligetis .« Ergo in rebus humanis, nullum opus incipitur nisi labor omnis ad effectum uenire credatur, unde credendum est in Deum a quo tam presens uita quam futura tribuatur.

Deus autem appellatio est substantie sempiterne, siue timoris diuini, igitur Deus sine principio, sine fine, simplex, incorporeus et incomprehensibilis; Patrem autem cum audis, agnosce quod habeat Filium ueraciter genitum, sicut possessor dicitur  qui aliquid possidet, et Dominus qui habet cui dominetur. Deus ergo Pater secreti sacramenti uocabulum est cuius uere Filius est uerbum, et speculum, et character et imago uiuens Patris uiuentis, in omnibus Patri similis, eiusdem nature, in diuinitate genitus, genitori per omnia cequalis. Nec queratur quomodo genuit Filium, quod et angeli nesciunt, prophetis incognitum est. Unde illud dictum est: »Generationem eius quis narrabit ?« Quam secretam originem cum proprio Filio nouit ipse solus qui genuit, nec Deus a nobis discutiendus est, sed credendus, qui in nobis ipsis nescimus, quod sapimus, quomodo sapientia, ingenium, aut intellectus, aut consilium aut mens nostra generat uerbum. Sed sufficit nosse quia lux genuit splendorem,  sicut ait Propheta: »In splendoribus sanctorum ex utero ante luciferum genui te .« Et illud: »Hic Deus noster et non reputabitur alter ad eum,« et post, »in terra uisus est, et inter homines conuersatus est .«

Diligere ergo Deum, unumquemque ex toto corde, et ex tota anima, ut prefixum est, et ex tota fortitudine oportet, et proximum tanquam semetipsum, respondente Domino cuidam Scribarum, ac dicente: Primum omnium mandatum est: »Audi, Isrel, Dominus Deus tuus, Deus unus est, et diliges Dominum Deum tuum, ex toto corde tuo, et ex tota anima tua, et ex tota mente tua, et ex tota uirtute tua, hoc est primum mandatum. Secundum autem  simile est illi: Diliges proximum tuum tanquam teipsum. Maius horum aliud mandatum non est .«

Quod magis est omnibus holocaustomatibus et sacrificiis, unde et in ueteri Testamento scriptum habetur: »Quod tibi fieri non uis, alteri ne feceris ,« et Dominus ait: »Omnia quecunque uultis ut faciant uobis homines, et uos facite similiter illis .« Quibus utrisque mandatis, per unum malitia compescitur, et per aliud benignitas propagatur, ut ne malum quis inferat, sed bonum impendat. Primum, ut caueat ledere. Secundum, prestare, »Si enim fratrem quem uides, non diligis; Deum quem non uides quomodo potes diligere?«  Sic ergo nos docet  exercere curam nostram, ut non dimittamus curam uestram, et sic diligere nos, ne negligatur dilectio proximi. Quia Dei dilectio morti comparatur, dicente Sapientia: »ualida est dilectio ut mors ,« idcirco, quia sicut mors uiolenter separat animam a corpore, ita dilectio Dei separat animam a mundano et carnali amore. »Qui enim  diligit me, mandata mea seruabit .« Nam qui Dei precepta contemnit, Deum non diligit, unde scriptum est. »Nolite putare ut maneatis in dilectione mea, si non seruaueritis precepta mea .« Neque enim regem diligimus, si odio leges eius habemus. Neque enim ex toto corde poterit ille Dominum diligere qui noscitur in proximi corruere dilectionem; quia per dilectionem  Domini peruenitur ad caritatem Christi.

Quoniam, ut prelibatum est, his duobus preceptis tota lex pendet, et prophete, docibiles ergo qui perfecte docti non sunt ad hec peragenda oportet omnes esse, et ut ipsi docti sint, et alios prudenter instruere, et perfecte possint docere, iuxta Danielem prophetam, qui ait: »Populus autem sciens Deum suum obtinebit et faciet, et docti in populo docebunt plurimos .« Omnes docibiles, ut iam dictum est, qui docti non sunt, esse oportet, sed sacerdotes doctiores ceteris populis necesse fore docebat Christus, dicens: »quia si cecus ceco ducatum prebet, ambo in foueam cadunt .« Sacerdotes uero sal terre, et mundi lumen doctores precepit in splendore operum Patrem glorificare  Deum, de quibus Dominus ait: »Beati estis cum maledixerint uobis, et persecuti uos fuerint, et dixerint uobis omne malum aduersum uos, mentientes propter me: Gaudete et exultate, quoniam merces uestra copiosa est in celis. Sic enim persecuti sunt prophetas, qui fuerunt ante uos .« »uos estis sal terre. Quod si sal euanuerit, in quo salietur, ad nichilum ualet ultra, nisi ut foras mittatur, et conculcetur ab hominibus. Non potest ciuitas abscondi supra montem posita, neque accendunt lucernam, et ponunt eam sub modio, sed super candelabrum, ut luceat omnibus qui in domo sunt, et qui ingrediuntur lumen, uideant: sic luceat lux uestra coram hominibus, ut uideant bona opera  uestra, et glorificent Patrem uestrum qui in celis est .«

Episcopos autem per singulas ciuitates quibus ille non miserat, per doctos et prudentes sicut serpentes, simplices sicut columbe  nobis mittere precepit. Quod etiam facere inchoauimus et Domino opem ferente facturi sumus, uos autem per uestras dieceses episcopos facite et mittite, quia nos ad alias partes  curabimus. Aliquos uero ad Gallias, Hispaniasque mittemus, et quosdam ad Germaniam et Italiam, atque ad reliquas gentes dirigere cupimus, ubi autem ferociores et rebelliores gentes fore cognouerimus, illuc dirigere sapientiores et austeriores necesse habemus. Qui quotidie  non cessant diuina seminare semina, et multos Christo lucrari, et ad rectam fidem, et uiam ueritatis perducere, ut plures manipulos Domino ualeant presentare. In illis uero ciuitatibus, in quibus olim apud ethnicos archiflamines eorum atque primi legis doctores erant, episcoporum primates poni, uel patriarchas qui reliquorum episcoporum iudicia et maiora  negotia, in fide agitarent, et secundum Dei uoluntatem, sicut constituerint sancti apostoli, ita ut ne quis iniuste periclitaretur, definirent, in illis autem ciuitatibus, in quibus dudum apud predictos erant archiflamines  quam memoratos primates, archiepiscopos institui precepit, qui non tantum primatum, sed archiepiscoporum fruerentur  nomine. Episcoporum quoque iudicia, ut superius memoratum est, et maiora Ecclesiarum negotia, si ipsi reclamauerint, aut aliquem timorem, aut istos uel alios suspectos habuerint, ad iam dictos primates, uel patriarchas, ne aliquis nocenter periret, transferri perdocuit, in singulis uero quoque ciuitatibus, singulos et non binos, uel ternos, aut plures episcopos, constitui precepit, qui non primatum, aut archiepiscoporum, aut metropolitanorum nomine  sed episcoporum tantum uocabulo potirentur, quoniam nec inter ipsos apostolos par institutio fuit, sed unus omnibus prefuit. Hoc tantum prouidendum instituit, ne in uillis, aut castellis, uel modicis ciuitatibus, instituerentur episcopi, ne uile eorum nomen fieret. Episcopos  ergo uicem apostolorum gerere Dominum docuisse dicebat, et reliquorum discipulorum uicem tenere presbyteros debere insinuabat. Et si quis aliquem ex his scandalizaret, grauissimam sibi penam inferri debere predicabat. Cunctos se inuicem diligere, et adiuuare debere, et neminem ab adiutorio fratris se subtrahere instruebat.

Homicidas ueros, et adulteros ac cunctos criminalibus nexibus alligatos, et qui eis cequales non erant, ab eorum uexatione, et accusatione  prohibebat, et non nisi a cequalibus, aliquid sibi inferre debere, docebat. »Quia discipulum supra magistrum esse ,« aut ullam ei iniuriam inferre, nullatenus debere oportet.  Infames namque omnes, et quos primates legis seculi, non recipiunt, sed et laicos ab eorum accusatione, et uexatione semper repellere debere rogabat, et cunctos sibi subditos esse, precipiebat. Cunctorum sacerdotum uitam superiorem, sanctioremque ac discretam a secularibus et laicis hominibus esse, et spirituales, atque sacerdotes super carnales ac laicos semper constituere, et fore debere docebat. »Quoniam pro minimo, nobis esse debet, ut a talibus arguamur, et iudicemur, uel ab alio humano die .« Maiores uero a minoribus, nec accusari, nec iudicari, ullatenus posse dicebat. Quoniam non solum hoc diuinas, sed leges seculi inhibere dicebat. Omnes ergo legum diuinarum libenter uiolatores, et sacrarum institutionum uoluntarie  perturbatores, ecclesiastica indignos regula, et sancta communione iudicabat. Operatores uero earumdem, eisque obedientes utrarumque ac ceterarum bonarum dignos esse dicebat, unde et prophetas in testimonium sumebat. Audite, celi, et auribus percipe, terra, quoniam Dominus locutus est: »Filios enutriui, et exaltaui, ipsi autem spreuerunt me, cognouit bos possessorem suum, et asinus presepe domini sui, Isrel non cognouit me, populus meus non intellexit. ue genti peccatrici, populo graui iniquitate, semini nequam, filiis sceleratis. Dereliquerunt 6 Dominum, blasphemauerunt sanctum Isrel, abalienati sunt retrorsum. Super quo percutiam uos ultra addentes preuaricationem. Omne caput languidum, et omne cor merens, a planta  pedis usque ad uerticem, non est in eo sanitas, uulnus, et liuor, et plaga tumens, non est circumligata, nec curata medicamine neque fota oleo. Terra uestra deserta, ciuitates uestre igne succense, regionem uestram coram uobis alieni deuorant, et desolabitur, sicut in uastitate hostili, et derelinquetur . ue  qui dicitis bonum malum, et malum bonum, ponentes tenebras lucem, et lucem tenebras, ponentes amarum in dulce, et dulce in amarum . Propterea, captiuus ductus est populus meus, quia non habuit scientiam, et nobiles eius interierunt fame, et multitudo eius siti exaruit. Propterea dilatauit infernus animam suam, et aperuit os suum, absque ullo termino, et descendunt fortes eius, et populus eius, et sublimes  gloriosique eius ad eum. Et incuruabitur homo, et humiliabitur uir, et oculi sublimium deprimentur. Et exaltabitur Dominus in iudicio, et Deus sanctus sanctificabitur in iustitia .«

Carnales spiritualibus resistere prohibebat, et de his qui ceruices suas contra magistros et seniores suos erigebant in diaboli exemplum dicebat: Detracta est ad inferos superbia tua, cecidit cadauer tuum, subter te sternetur tinea, et operimentum tuum erunt uermes. Quomodo cecidisti de celo, Lucifer, qui mane oriebaris, corruisti in terram, qui uulnerabas gentes? Qui dicebas in corde tuo, In celum ascendam, supra astra Dei exaltabo solium meum, sedebo in monte Testamenti, in lateribus  aquilonis, ascendam super altitudinem nubium, similis ero Altissimo. uerumtamen ad infernum detraheris, in profundum laci. Qui te uiderint, ad te inclinabuntur, teque prospicient: Nunquid iste est uir, qui conturbauit terram, qui concussit regna, qui posuit orbem desertum, et urbes eius destruxit, uinctis eius non aperuit carcerem?

Ebrietatem oppido prohibebat, et ebriosos corpore et animo mortuos esse predicabat, de quibus et in exemplum aiebat: ue qui consurgitis mane ad ebrietatem sectandam, et potandum usque ad uesperam, ut uino estuetis. »Cithara et lyra, et tympanum, et tibia, et uinum in conuiuiis uestris, et opus Domini non respicitis, nec opera manuum eius consideratis .« Et iterum; »ue qui  potentes estis ad bibendum uinum, et uiri fortes ad miscendum ebrietatem. Qui iustificatis impium pro muneribus, et iustitiam iusti aufertis ab eo. Propter hoc sicut deuorat stipulam lingua ignis, et calor flamme exurit, sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et eloquium sancti Isrel blasphemauerunt. Ideo iratus est furor Domini in populo suo, et extendit manum suam super eum, et percussit eum, et conturbati sunt montes, et facta sunt morticina eorum, quasi stercus in medio platearum. In omnibus his, non est auersus furor eius, sed adhuc manus eius extenta .«

Nullum enim presbyterum, in alicuius episcopi parochia, aliquid agere debere, absque eius permissu  docebat, cunctos presbyteros, propriis episcopis in omnibus, absque mora obedientes, instituente Domino, esse debere. docebat. Nullum enim aliena concupiscere, aut presumere eorum, sed unumquemque suis, sibique commissis, contentos esse docebat. »Neminem etiam alicui aliquid facere, nisi quod sibi uellet fieri ,« instruebat. Sanctam ergo Ecclesiam immaculatam omnes seruare debere, euangelizabat, cuius claues episcopos esse dicebat. Ipsi enim habent potestatem claudere celum et aperire portas eius, quia claues celi facti sunt.

Amouere autem eos neminem debere docebat, quia oculi Domini sunt, et qui eos tangit, tangit pupillam oculi eius . Et quante pene dignus sit, qui eos scandalizat, ipsum Dominum docuisse  dicebat, ubi ait: »Qui scandalizauerit unum de pusillis estis qui in me credunt, expedit ei ut suspendatur mola asinaria in collo eius, et demergatur in profundum maris. ue mundo a scandalis, necesse est enim ueniant scandala; uerumtamen, ue homini illi per quem scandalum uenit. Si autem manus tua scandalizat te, abscinde eam, et proiice abs te. Bonum est tibi ad uitam ingredi debilem, quam duas manus habentem, mitti in gehennam ignis. Et si pes tuus scandalizat te, abscinde eum, et proiice abs te. Bonum est tibi introire ad uitam claudum, quam duos pedes habentem, mitti in ignem eternum. Et si oculus tuus scandalizat te, erue eum, et proiice abs te. Bonum est tibi unum oculum habentem  in uitam introire, quam duos oculos habentem mitti in gehennam ignis. uidete ne contemnatis unum ex his pusillis .« Amen dico uobis, quecunque alligaueritis super terram erunt alligata et in celo, et quecunque solueritis super terram erunt soluta et in celo. »Iterum dico uobis, quia si duo ex uobis consenserint super terram, de omni re quacunque petierint, fiet illis a Patre meo, qui in celis est. Ubi enim sunt duo uel tres congregati in nomine meo, ibi sum in medio eorum « Et iterum per prophetam loquitur, dicens: Expauit  celum super hoc, et horruit amplius uehementer, dicit Dominus: O intolerabilem malignitatem, o linguam iniquitatem loquentem contra Dominum, et mentem  in altitudinem cornu extollentem. Et iterum: »Impone, homo, tue lingue ostium et seram, cessa cornu in altitudinem extollens, et loquens aduersus Dominum, et proximum tuum, quousque insultas patienti Christo et fratribus?«  Sic autem peccantes in fratribus, et percutientes eorum infirmam conscientiam in Christum grauiter peccatis, et rei iudicio effecti, infames efficiemini, et iuste repellemini. Et iterum per Prophetam loquitur, dicens: »uos autem, sacerdotes Domini, uocabimini ministri Dei nostri, dicetur uobis, fortitudinem gentium comedetis, et in gloria eorum superbietis, pro confusione uestra duplici rubore laudabunt partem eorum, propter hoc in terra sua duplicia possidebunt, et letitia sempiterna erit eis. Quia ego  Dominus diligens iudicium, et odio habens rapinam in holocaustum, et dabo opus eorum in ueritate, et fedus perpetuum feriam eis. Et scietur in gentibus semen eorum et germen eorum in medio populorum. Omnes qui uiderint eos cognoscent eos, quia isti sunt semen cui benedixit Dominus: Gaudens gaudebo, et exsultabit anima mea in Deo meo, quia induit me uestimento salutis, et indumento iustitie circumdedit me, quasi sponsum decoratum corona, et quasi sponsam ornatam monilibus suis. Sicut enim terra profert germen suum, et sicut hortus semen suum germinat, sic Dominus Deus germinabit iustitiam, et laudem coram uniuersis gentibus .«

Eos autem a solo Domino iudicandos aut remouendos,  et non ab aliis esse dicebat, quia sui sunt et non alterius. Et quis est qui alterius iudicet seruum? Nam et si ista non patiuntur homines, nec Deus deorum et Dominus dominantium hec ullatenus patitur, unde et prophetas sibi testes esse dicebat, per quos Dominus loquitur, dicens: »Ecce excoxi te, sed non quasi argentum elegi te in camino paupertatis, propter me faciam, ut non blasphemer, et gloriam meam alteri non dabo. Audi me, Iacob, et Isrel quem ego uoco. Ego ipse, ego primus, et ego nouissimus, manus quoque mea fundauit terram, et dextera mea mensa est celos. Ego uocabo eos, et stabunt simul , me insule exspectabunt, et brachium meum sustinebunt. Salus  autem mea in sempiternum erit, et iustitia mea non deficiet .«

»Audite me, qui scitis iustum, populus lex mea in corde eorum. Nolite timere opprobria hominum, et blasphemias eorum ne metuatis. Sicut enim uestimentum, sic comedet eos uermis, et sicut lanam sic deuorabit eos tinea. Salus autem mea in sempiternum erit, et iustitia mea in generatione generationum .« Et iterum: »Abscondita est uita mea a Domino, et a Domino meo iudicium meum transibit. Nunquid nescis aut non audisti? Deus sempiternus, Dominus, qui creauit terminos terre, non deficiet neque laborabit, nec est inuestigatio sapientie eius. Qui dat lasso uirtutem, et his qui non sunt fortitudinem, et robur multiplicat. Deficient  pueri, et laborabunt, et iuuenes in infirmitate cadent. Qui autem sperant in Domino mutabunt fortitudinem, assument pennas sicut aquile, current et non laborabunt, ambulabunt, et non deficient. Transeant ad me insule, et gentes mutent fortitudinem, accedant et tunc loquentur, simul ad iudicium propinquemus .« Hos autem qui eos uetant, aut amouere uel damnare nituntur, ipsum Dominum per prophetam damnare, et usque ad satisfactionem eorum et Ecclesie damnatos esse docebat, ubi ait: »Talia elegerunt in uiis suis, et in abominationibus suis anima eorum delectata est, unde et ego eligam illusiones eorum, et damnationem adducam eis, quia locutus sum eis, et non audierunt, feceruntque malum in oculis meis, et que nolui  elegerunt. Audite uerbum Domini, qui tremitis ad uerbum eius. Dixerunt fratres uestri odientes uos, et uos abiicientes propter nomen meum: Glorificetur Dominus, et uidebimus in letitia nostra, ipsi autem confundentur , nonenim laborabunt frustra in conturbatione presules mei, quia semen benedictionum Domini est, antequam clament ego exaudiam, et adhuc illis loquentibus, ego exaudiam .« Ad glorificandum se, et diuina mandata seminanda, et euangelizanda, eos Dominus elegit, et non ut prohibeantur, aut perturbentur, aiebat, quoniam qui eos ledit, eum ledit cuius legatione funguntur . Predicare eos assidue et mandata Domini sine intermissione annuntiare rogabat. Opera eorum bona coram hominibus  monstrare, et conscientiam bonam coram Deo habere insinuabat, omnes principes terre et cunctos homines eis obedire, et capita sua submittere, eorumque adiutores existere precipiebat, ut omnes pariter fideles et cooperatores legis Domini monstrarentur, ne de eis dicatur. »Confundantur, et erubescant omnes qui pugnant aduersum te, et erunt quasi non sint, et peribunt uiri qui contradicunt tibi. Queres eos et non inuenies uiros rebelles tuos. Erunt quasi non sint, et ueluti consumptio hominis bellantis aduersum te .« Omnis ergo, qui eis contrauenit, ita damnatos et infames usque ad satisfactionem monstrabat, et nisi conuerterentur a liminibus Ecclesie alienos esse precipiebat.

 Homicidiorum uero tria genera esse dicebat, et penam eorum patentem fore docebat. Sicut enim homicidas, interfectores fratrum, ita et detractores eorum eosque odientes homicidas esse manifestabat, quia et qui occidit fratrem suum et qui odit, et qui detrahit pariter, homicide esse monstrantur.

Omnes enim a carnalibus desideriis que militant aduersus animam  abstinere, et bonam eorum conuersationem ac innocentem omnibus monstrare rogabat. Ex corde enim cunctos attentius inuicem diligere insinuabat, et ueram fraternitatem inter se habere docebat. Quotidiana enim illius predicatio, inter cetera diuina, hec erat, mandata, quam in eius exemplum etiam tibi, frater carissime, significare curaui. Bonorum   operum inter cetera semina ac negotia sunt quantum unusquisque sapit, et potest totis intimi cordis , uisceribus Deum diligere, et proximum uelut seipsum. Abnegare seipsum sibi, ut Iesum Christum Dominum nostrum sequatur, et nichil eius amori preponere, ueritatem corde et ore proferre debere, et totam suam Domino semper committere instruebat, actus sue uite omni hora custodire, et omni loco Deum se respicere firmiter scire. Cogitationes malas cordi suo aduenientes mox ad Christum allidere, et sacerdotibus Domini manifestare.

Os suum a malo, uel prauo eloquio custodire, et uerba uana aut mendacia non loqui, quia »os quod mentitur occidit animam ;« uerba diuina libenter audire,  et sacerdotibus suis libenter obtemperare, atque 7 obedientes esse docebat. Predicationi atque orationi ac lectioni frequenter incumbere, et eleemosynas ueras perficere. »Desideria carnis non perficere ,« sed propriam frangere uoluntatem; boni aliquid in se cum uiderit Deo applicet, non sibi, et malum a se factum cognoscat, et sibi reputet. Multum loqui non amare, sed custodire labia sua ne dolum aut malum loquantur, diem iudicii timere, gehennam expauescere, uitam eternam omni concupiscentia desiderare; non occidere, non adulterari, non furtum facere, non rem proximi concupiscere, non falsum testimonium dicere , sed omnes homines honorare, corpus custodire, uanas et caducas non  amplecti delicias, ieiunium et uigilias sanctas amare, pauperes recreare, nudos uestire, infirmos uisitare, sitientes potare, mortuos sepelire, et diligenter eorum exsequias peragere, pro eisque orare, et eleemosynas dare. Dolentes consolari, et suis bonis refouere et a malis actibus se alienum facere; non esse superbum, »non uinolentum ,« nec multum edacem, non somnolentum, non pigrum, non murmuratorem, nec detractorem, quia qui detrahit, non solum se, sed multos alios occidit; iram non perficere, nec iracundie tempus reseruare. Dolum in corde non tenere, nec pacem falsam dare, caritatem non derelinquere, nec iurare, ne forte periurus  fiat. Malum pro malo  non reddere, nec iniuriam facere, sed factam patienter sufferre, inimicos diligere, maledicentes se non remaledicere, sed magis benedicere, et persecutionem pro iustitia sustinere. Charitatem amare, et nullum odio habere, quia »qui odit fratrem suum, homicida est .« Elationem fugere, zelum malum non habere. Inuidiam non exercere, nec contentionem amare. Cum discordantibus ante solis occasum in pacem redire, et de Dei misericordia nunquam desperare. Seniores uenerari, et iuniores diligere. Episcopos, sacerdotes suos ac cunctos reliquos Ecclesie ministros atque omnem plebem sibi commissam uerba diuina et mandata instruere et amare, hosque omnes eorum episcopos tota animi uirtute diligere ut oculos suos, quia oculi  sunt illorum. Eorum preceptis in omnibus obedire, etiamsi ipsi aliter  agant, memores scilicet illius Dominici precepti: »Que dicunt facite, que autem faciunt facere nolite .« Ipsi autem episcopi si exorbitauerint ab istis, non sunt reprehendendi, uel arguendi, sed portandi, nisi in fide errauerint. Hi ergo super hos sunt, non illi super istos, quoniam maior a minore nec argui, nec iudicari potest. Nullus se extollat erga doctores ac magistros suos, quia »discipulus super magistrum non esse « debet nec potest. Nullus uelit dici sanctus, antequam sit, sed prius sit, ut uerius dicatur. Precepta Domini doctorumque ac magistrorum factis quotidie adimplere, et in Christi nomine pro inimicis orare oportet. Obedientia enim  et humiliatio, que magistris agitur, Domino exhibetur. »Timor Domini delectabit, et dabit letitiam et gaudium in longitudinem dierum. Timenti Dominum bene erit in extremis et in die defunctionis sue benedicet .« ue dissolutis corde, qui non crediderunt Deo, et resistunt mandatis eius, et inobedientes ac contumaces sunt his qui eius legatione funguntur, et ideo non proteguntur ab eo. ue his qui perdiderunt sustinentiam, qui dereliquerunt uias rectas, et diuerterunt ad uias prauas. Et quid facient, cum inspicere ceperit Dominus. Qui timent Dominum, non erunt incredibiles uerbo illius, et qui diligunt illum, conseruabunt uiam illius. Qui timent Dominum, inquirent que beneplacita sunt illi, et qui  diligunt eum, replebuntur lege ipsius. Qui timent Dominum, preparabunt corda sua, et in conspectu illius sanctificabunt animas suas. Qui timent Dominum, custodiunt mandata illius, et patientiam habebunt usque ad inspectionem illius, dicentis: Si penitentiam non egerimus, incidemus in manus Domini, et non in manus hominum, secundum enim magnitudinem illius, sic et misericordia ipsius cum ipso est . »uenite , filii, audite me, timorem Domini docebo uos .« »Currite dum lumen uite habetis, ne tenebre mortis uos comprehendant .« »Omnis qui uult uitamet cupit uidere dies bonos, prohibeat linguam eius a malo, et labia sua ne loquantur  dolum, diuertat a malo, et faciat bonum, inquirat pacem et prosequatur eam, quia oculi Domini super iustos, et aures eius ad preces eorum. uultus autem Domini super facientes mala, ut perdat de terra memoriam eorum .« Propterea nolite fieri sicut equus et mulus, in quibus non est intellectus. Sed letamini in Domino et exsultate, iusti, et gloriamini, omnes recti corde . »Quia multi uenient ab oriente et occidente  et a septentrione atque meridie, et recumbent cum Abraham, et Isaac, et Iacob .«

Propter quod deprecor te, frater carissime, ut doceas attentius hunc predicationis ordinem et absolutionis dies, ut saluentur anime hominum que  occulta Dei uirtute quem debeant diligere priusquam doceatur, agnoscant. Operum uero ratio potestati et arbitrio uniuscuiusque permittitur, et hoc ipsorum est proprium; desiderium uero habere erga doctorem ueritatis, hoc a Patre celesti donatum est. Sed salus in eo est ut uoluntatem eius cuius amorem et desiderium, Deo largiente, conceperis, facias, ne dicatur ille sermo eius ad nos, quem idem dixit: »Quid autem me dicitis, Domine, Domine, et non facitis que dico? Est ergo proprii muneris, ut unusquisque sit prout Dominus noster dederit perfectus in Ecclesia, metensque semina diuina, ut de nobis non predictus sermo, sed ille dicatur quem alibi Dominus noster dixit. Ideo , Omnis scriba doctus in regno celorum, similis est homini  patrifamilias, qui profert de thesauro suo noua et uetera .« Nullus ergo, inquit, impediat ordinem, aut locum occupet irrationabiliter, uel temporum permutet uices, sed primo que sit iustitia eius, que uoluntas requiramus, ut bonis operibus ac Dei gratia repleamur. Deus enim his qui recte sentiunt et bona agunt presto est, quoniam  est, quoniam his manifestat seipsum. Nam si quis uelit antequam actus suos emendet, de his requirere que non potest inuenire, stulta et inefficax erit homini inquisitio. Tempus enim breue est, et iudicium Dei gestorum causa agitur non questionum. Ideoque ante hoc omnia queramus, quod nos aut qualiter agere oporteat, ut eternam uitam consequi mereamur. Nam si exiguum hoc tempus uite per inanes occupemus et inutiles questiones, inanes sine dubio et uacui ab operibus bonis pergemus ad Dominum, ubi iudicium operum nostrorum fiet, unaqueque enim res suum tempus habet et locum. Operum hic locus, hoc tempus est meritorum est seculum futurum. Currat igitur per uiam mandatorum Domini, et ab eorum preceptorum institutis  et Spiritus sancti doctrina non recedatur. Quapropter preparanda sunt corda nostra ac corpora, et sancte mandatorum eius suorumque episcoporum ac predictorum obedientie militatura, ut sue gratie iubeat nobis auxilium ministrare, et fugientibus gehenne penam ad uitam ualeant omnes peruenire eternam.

Hec itaque, frater carissime Iacobe, ab ore sancti Petri iubentis accepi, tibique ut optabas insinuare studui, ut seruare omnia immaculata precipias, quia ecclesiastica non oportet negligenter, sed diligenter expleri negotia. Hec ergo precepta nemo credat absque suo periculo negligere, uel dissimulare, quia iudicio Dei ignis eterni tormenta sustinebit qui ecclesiastica decreta neglexerit. Qui  uero te audierit, ut iusserat minister Christi Iesu, gloriam accipiet. Qui autem te non audierit imo loquentem Dominum per te ipsi sibi damnationem accipiet. Curandum ergo, et attendendum est nobis omnibus quod in perpetuum expedit, ut Christi passionibus per patientiam participemus atque regni eius mereamur esse consortes. Amen.





EPISTOLA CLEMENTIS PAPAE AD IACOBUM FRATREM DOMINI De sacratis uestibus et uasis


 CLEMENS Romane Ecclesie presul, IACOBO Hierosolymorum episcopo.

Quoniam sicut a beato Petro apostolo accepimus omnium apostolorum patre, qui claues regni celestis accepit, qualiter tenere debemus, de sacramentis que geruntur in sanctis te ex ordine nos decet instruere.

Tribus enim gradibus commissa sunt sacramenta diuinorum secretorum, id est, presbytero, diacono, et ministro, qui cum timore, et tremore clericorum, reliquias corporis Dominici debent custodire fragmentorum, ne qua putredo in sacrario inueniatur, ut cum negligenter agitur portioni corporis Domini, grauis inferatur iniuria. Communio enim corporis Domini nostri Iesu Christi, si negligenter erogetur, et presbyter minora non curet admonere officia,  graui anathemate digna humiliationis plaga feriatur Certe tanta in altario holocausta offerantur, quanta populo sufficere debeant. Quod si remanserint, in crastino non reseruentur, sed cum timore et tremore clericorum, et diligentia consumantur. Qui autem residua corporis Domini que in sacrario relicta sunt consumunt, non statim ad communes accipiendos cibos conueniant, ne putent sancte portioni commiscere cibum qui per aqualiculos digestus in secessum funditur. Si ergo mane Dominica portio editur, usque ad sextam ieiunent ministri qui eam consumpserint. Et si tertia uel quarta hora acceperint, ieiunent usque ad uesperam. Sic, secreta sanctificatione, eterna custodienda sunt sacramenta.

De uasis sane sacris ita gerendum est: altaris  palla, cathedra, candelabrum et uelum, si fuerint uetustate consumpta, incendio dentur, quoniam non licet ea que in sanctuario fuerint, male tractare, sed incendio uniuersa tradantur. Cineres quoque eorum in baptisterio inferantur, ubi nullus transitum habeat, aut in pariete, aut in fossis pauimentorum iactentur, ne intreuntium pedibus inquinentur. Nemo per ignorantiam clericus palla mortuum credat obuoluendum, aut diaconus scapulas operire uelit, que fuit in altari, aut certe que data est in mensam Domini. Qui hec fecerit uel leuiter quasi nichil, et negligenter habuerit diuina mysteria, diaconus triennio sexque mensibus a Dominico alienus erit altari, graui percussus anathemate. Quod si clericum presbyter non commonuerit, decem annis et quinque  mensibus excommunicatus sit, propter quod de Dominicis sacramentis subiecta sibi non commonuerit ministeria, et postea cum grandi et graui humilitate matri reconcilietur Ecclesie. Pallas uero et uela que in sanctuarii sordidata fuerint ministerio, diaconi cum humilibus ministris iuxta sacrarium lauent, non eiicientes foras a sacrario uelamina Dominice mense, ne forte puluis Dominici corporis male decidat a sindone foris abluto, et erit hoc operanti peccatum, idcirco intra sacrarium ministris precipimus hec sancta cum diligentia custodire. Sane peluis noua comparetur, et preter hec nichil aliud tangat. Sed non ipsa peluis ullis apponatur lauandis, nisi que ad Dominici altaris cultum pertinent, palle altaris sole in ea lauentur,  et in alia uela ianuarum.

De uelis autem ianuarum cura sit ostiariis ex admonitione maiorum, ne quis negligens, aut ignarus ad uelum ianue domus Domini manus incondite tergat, sed statim cercitus discat omnis homo quia uelum atrii domus Domini sanctum est.

Precipimus etiam, ne unquam extero clerico siue laico de fragmentis oblationum Domini ponatur ad 8 mensam. Unde scis tu qui passim sacrarii panes indignis impendis, unde nosti si a mulieribus mundi sunt? Unde et Dauid ab Abimelech sacerdote interrogatus cum panes sibi ad comedendum posceret, si mundus esset a muliere, cum se mundum ante triduum profiteretur, panes propositionis manducauit.

 Ad Dominica autem mysteria tales eligantur qui ante ordinationem coniuges suas non nouerint. Quod si post ordinationem ministro contigerit proprium inuadere cubile uxoris, sacrarii non intret limina, nec sacrificii potitor fiat, nec altare contingat, nec ab offerentibus holocausti oblationem suscipiat, nec ad Dominici corporis portionem accedat, sed aquam sacerdotibus porrigat ad manus, sed ostia forinsecus claudat, minora gerat officia, urceum siue calicem ad altare non sufferat.

Si forte quispiam presbyter siue diaconus sacrarii sindonem uel uelum subtracta uendiderit, Iude similis estimabitur Iscariothis; qui propter cupiditatem  fecerit hoc opus, nouerit se supradicti Iude suscepturum penam.

Clericus uero solus ad femine tabernaculum non accedat, nec properet sine maioris natu principis iussione. Nec presbyter solus cum sola adiungatur, sed duobus adductis testibus, uisitet infirmam, nec solus cum sola femina fabulas misceat, nec archidiaconus aut diaconus sub pretextu humilitatis officii frequentet domicilia matronarum, aut forte per clericos aut domesticos eius matrone mandent secreti aliquid. Si cognitum fuerit, et ille deponatur, et illa a liminibus arceatur ecclesie. Sed si forte aliqua intercessio fuerit, episcopo suggeratur. Et si talis est ad quam debeat ire pio interuentu ipse pergat. Sin autem de latere suo dirigat, cum duobus aut tribus  qui hoc scire debeant. Sane ad uisitandam mulierem infirmam nullus clericus ingrediatur, nisi cum duobus aut tribus. Nemo tamen cum extranea habitet femina, nisi proxima aut soror fuerit. Et hoc cum magna sollicitudine fiat. Non ignoramus malitias Satane. Uniuersa hec cum mansuetudine ecclesiastica complenda sunt ministeria. Negotium enim Dei non decet negligenter expleri.

Iterum atque iterum de fragmentis Dominici corporis demandamus, calicem uero ad proferendum sanguinem Domini preparatum, cum tota munditia ministerii, minister preparet, ne non bene lotus calix diacono peccatum fiat offerenti, ita cum omni honestate cuncta, quam supra exposuimus, oportet impleri. Tales ad ministerium eligantur clerici, qui  digne possint Dominica sacrata tractare. Melius est enim sacerdoti paucos habere ministros qui possint digne opus Dei exercere, quam multos inutiles qui onus graue ordinatori adducant.

A principio epistole usque ad locum hunc de sacramentis delegaui bene intuendis, ubi non murium stercora inter fragmenta Dominice portionis appareant, neque putrida per negligentiam remaneant clericorum, et conuenientes qui accipere sibi medicinam desiderant, putrida cum uiderint, magis cum ridiculo et fastidio uideantur accipere, et in peccatum magis decidant per negligentiam clericorum. Quapropter nemo clericorum ultra hec dissimulet, aut negligere ullatenus audeat, sed libenter que iussa sunt expleat, et sacrata diuina nequaquam negligenter  contractet. Ideoque tam iuuenes quam senes de his, et de omni conuersatione sua, et conuersione et penitentia ualde esse sollicitos oportet, satisque agere, ut hec condigne agant, et de reliquo ornent tam clerici quam seculares animas suas ornamentis dignissimis, dogmatibus scilicet ueritatis, decore pudicitie, splendore iustitie, candore pietatis, aliisque omnibus quibus compositam decet esse rationabilem mentem. Tum preterea declinare a consortiis inhonestis et infidelibus, et societates habere fidelium, atque illos frequentare conuentus in quibus de pudicitia, de iustitia, de pietate tractatur. Orare spe Deum ex toto corde, et ab ipso petere que decet, ipsi gratias agere, ueram penitudinem  gerere preteritorum gestorum, aliquantulum etiam, si possibile est, per misericordias pauperum iuuare penitentiam. Per hec enim facilior uenia dabitur, et indulgenti citius indulgebitur. Quod si prouectioris etatis sit is qui ad penitentiam uenit, eo magis gratias agere debet Deo. Quod postquam finis est, omnis impetus concupiscentie carnalis, scientia ueritatis accepta, nulla ei imminet pugna certaminis, per quam insurgentes aduersus animam reprimat corporis uoluntates. Superest ergo ei in agnitione ueritatis, et misericordie operibus exerceri, ut afferat fructus dignos penitentie. Nec putet quia in temporis longitudine documentum conuersionis ostenditur, et non in deuotionis ac propositi firmitate, Deo enim manifeste sunt mentes, quia non  temporum rationem colligit, sed animorum, ipse enim probat si quis agnita ueritatis predicatione non distulit, neque tempus negligendo consumpsit, sed statim et, si dici potest, eodem momento preterita perhorrescens futurorum desiderium cepit, et in amorem regni celestis exarsit. Propter quod nemo uestrum ultra dissimulet, nec retro respiciat, sed ad Euangelium regni Dei libenter accedat. Non dicat pauper quia, cum diues factus fuero, tunc conuertar. Non requirit a te Deus pecuniam, sed animam misericordem et piam mentem. Neque diues conuersionem suam differat, pro sollicitudine seculari, dum cogitat quomodo dispenset abundantiam frugum. Neque dicat intra semetipsum, Quid faciam? ubi recondam fructus meos? Neque dicat anime  sue. »Habes multa bona reposita in annos multos, epulare et letare. Nam dicetur ei. Stulte, hac nocte auferetur abs te anima tua, et que parasti, cuius erunt? « Itaque festinet ad penitentiam omnis etas, omnis sexus, omnisque conditio, ut uitam consequatur eternam, iuuenes quidem in eo grati sint, quod in ipso impetu desideriorum, ceruices suas iugo subiiciunt discipline. Senes et ipsi laudabiles multi temporis consuetudinem in qua male preuenti sunt pro Dei amore commutent. Nemo ergo differat, nemo cunctetur. Que enim causa cunctandi est ad bene agendum? Animus sibi male conscius dum uidetur sibi nullam penam pati, credit quia non iudicet Dominus, cum abuti patientia Dei et non intelligere parcentis benignitatem iam sit magna  damnatio. Unde scriptum est: »Maledictus omnis qui opus Domini negligenter agit .« Quapropter pastoralis ordinis est infatigabiliter reuocare quidquid ad correctionem populorum, imo magis filiorum spiritualium  cognouerit pertinere, et non  cum suo periculo aliene spei per solam negligentiam facere detrimentum, sed quod ad generalis salutis spectat compendium, salubri necesse est prouidere tractatu.

Homini religioso parum esse debet inimicitias aliorum non exercere, uel non augere male loquendo, nisi eas etiam exstinguere bene loquendo studuerit. Ecce oris nostri buccina ad aures hominum  personamus, neque se deinceps excusabit non monitum, qui quidquid sequi debeat, tam uerbis quam litteris, edocetur.

Qualis autem condemnatio, et qualis imminet maledictio his qui in patres peccant, diuina nos docet Scriptura. Si enim Cham filius Ne, cum uidisset nudum suum patrem, quoniam non cooperuit patris corporalis nuditatem, sed egressus nuntiauit eam fratribus, et illi uestimento eum cooperuerunt, ipse quidem Cham, et illi qui ex eo nati sunt sub maledicto facti sunt, qui autem cooperuerunt magnam benedictionem meruerunt: multo magis isti maiore et ampliore condemnatione digni sunt, qui patribus obuiare, aut contra eos insurgere nituntur, aut iniuriam uel contumeliam eis inferre moliuntur, quoniam  qui eis resistit et Deo resistit, et qui eis iniuriam uel contumeliam facit, Deo, cuius legatione funguntur facit. Expauit celum super hoc et horruit amplius uehementer, dicit Dominus. O intolerabilem malignitatem, o linguam loquentem iniquitatem contra Deum, et mentem in altitudinem cornu extollentem! Et iterum: Impone, homo, tue lingue ostium et seram. Cessa in altitudinem cornu extollens et loquens aduersus Dominum iniquitatem et proximum tuum, quousque insultas patienti Christo et fratribus?

Hec nos familiarius docebat, et hec nobis publicitus predictus magister, et instructor atque ordinator noster princeps apostolorum Petrus in Ecclesia predicabat, exemplum dans ut nos similiter faciamus.  Humiliamini  in conspectu Domini, et exaltabit uos. Nolite detrahere alterutrum quoniam qui detrahit fratri, aut qui iudicat fratrem suum, detrahit legi, et iudicat legem. Qui autem iudicat legem non est factor legis, sed iudex, unus est enim legislator et iudex, qui potest perdere et liberare. »Tu autem qui es qui iudicas proximum? « Non oportet, non precepit nos iudicare inuicem, sed magis auxilium ferre: ue erit  his qui fratres tribulant, et eis qui eos persequuntur, uos autem quanto amplius tribulamini, tanto purgatiores atque beatiores efficiemini, si tamen ipsa tribulatio patienter fuerit supportata, quod etiam ipse nos Dominus docuit. »Beati qui persecutionem patiuntur propter iustitiam.« Et item: »Beati eritis cum  uos oderint homines,« et »persecuti uos fuerint, et eiecerint nomen uestrum tanquam malum. Gaudete in illa die, et exsultate, quoniam merces uestra multa est in celo ,« unde et ipse ait: »Diliges Dominum Deum tuum ex toto corde tuo, et ex tota anima tua, et ex totis uiribus tuis, et proximum tuum sicut teipsum .« Non enim, inquit, recte diligit Deum qui fratrem insequitur, nec diligit proximum qui ei detrahit, uel qui illum accusat, quia quod sibi quis fieri non uult, hoc alteri nullatenus facere debet. Discite, inquit, filii mei, sapientiam et tenetote fidem rectam, et amplectimini caritatem, ut non excidatis; data est enim uobis a Domino potestas, et uirtus ab Altissimo,  qui interrogabit opera uestra, et cogitationes scrutabitur uestras. Qui autem custodierint iustitiam, iuste iudicabuntur, et qui crediderint iusta iuste inuenient quid respondeant. Semper cauetote que precepit, ne aliquando peccato consentiamus, et pretermittamus precepta Dei nostri.

Ecclesias per congrua et utilia facite loca, que diuinis precibus sacrare oportet, et in singulis sacerdotes diuinis orationibus Deo dicatos poni. Quos ab omnibus uenerari oportet, et non a quoquam grauari. Semper uitate mala, et pro animabus uestris ne confundamini dicere uerum. Mendacia fugite, et ueritatem corde proferte, quoniam multos iam supplantauit suspicio. Charitatem semper diligite, et fratres adiuuate. Erunt enim quasi non sint,  et peribunt uiri qui contradicunt uobis; unde et Dominus ait: »Qui uos audit, me audit, et qui uos spernit, me spernit, et qui spernit me, spernit eum qui me misit .« Et item: »Qui enim non est aduersum uos pro uobis est. Quisquis enim potum dederit uobis calicem aque in nomine meo , amen dico uobis, non perdet mercedem suam. Et qui scandalizauerit unum ex pusillis credentibus in me, bonum est ei magis si circumdaretur mola asinaria collo eius et in mare mitteretur. Et si scandalizauerit te manus tua, abscide illam, bonum est tibi debilem introire in uitam, quam duas manus habentem ingredi in gehennam ignis, inexstinguibilem, ubi uermis eorum non moritur, et ignis non exstinguitur; et si pes tuus scandalizat  te, amputa eum. Bonum est tibi claudum introire in uitam eternam, quam duos pedes habentem  mitti in gehennam ignis inexstinguibilis, ubi uermis eorum non moritur, et ignis non exstinguitur. Quod si oculus tuus scandalizat te, eiice eum. Bonum est tibi luscum introire in regnum Dei, quam duos oculos habentem mitti in gehennam ignis, ubi uermis eorum non moritur, et ignis non exstinguitur. Omnis enim igne salietur et omnis uictima salietur, bonum est sal, quod si sal insulsum fuerit, in quo illud salietis? habete sal in uobis et pacem habete inter uos ,« quia quisquis uestrum recte docuerit et iuste uixerit, habebit gloriam. Qui autem secus egerit indubitanter penam sustinebit, ideo bona agere uos semper oportet, ut 9 brauium eterne uite percipiatis, his ergo bene parete sententiis, ne quis hec precepta minime  credat implenda, et iudicio Domini eterni ignis tormenta sustineat, qui ecclesiastici operis sacra neglexerit.

Hec igitur, frater Iacobe, de ore sancti Petri iubentis audiui. Si quis precepta hec non integra custodierit, sit anathema usque ad aduentum Domini nostri Iesu Christi. Hec precepta a sancto Petro apostolo accepi, et tibi, frater carissime, insinuare curaui, ut seruare omnia precipias sine macula. Si quis uero audierit te, utilis erit minister Iesu Christi; qui autem non audierit te, imo loquentem Dominum per te, ipse sibi damnationem accipiet. Omnipotens Deus, carissime, sua te protectione custodiat, atque ad celestis remunerationem patrie multiplici animarum fructu perducat. Deus te iterum  iterumque incolumem custodiat, reuerendissime frater. Amen.





EPISTOLA TERTIA SANCTI CLEMENTIS PAPAE De officio sacerdotii et clericorum.

 CLEMENS urbis Rome episcopus, omnibus cepiscopis, presbyteris, diaconibus, ac reliquis clericis, et cunctis principibus, maioribus, minoribusque omnibus generaliter fidelibus benedictio, claritas, et gloria, in gratia Dei que data est nobis in Christo Iesu Domino nostro.

Urget nos, fratres, multus amor uester, et religiosa uestra deuotio, quia debitores sumus ut quedam uobis scribamus; uobis ergo, qui sacerdotio Domini fruimini, et in specula estis positi plus scire oportet ut subditos uobis populos pleniter docere possitis, eisque ad regna celorum ducatum prebere, Deo annuente, ualeatis. Unde et ipsa per se ueritas ait: »uobis datum est nosse mysterium regni  Dei, ceteris autem in parabolis ,« et reliqua. Propter quod consilium do unicuique uestrum constanter docere uerba diuina, et discentibus libenter accommodare aurem uerbo Dei. uestrum enim, quia legatione Domini fungimini, est docere populos, eorum uero est uobis obedire ut Deo. Si autem uobis episcopis non obedierint omnes presbyteri, diaconi, ac subdiaconi, et reliqui clerici cuncti  omnesque principes, tam maioris quam inferioris ordinis, atque reliqui populi, tribus et lingue non obtemperauerint, non solum infames, sed et extorres a regno Domini et consortio fidelium a liminibus sancte Dei Ecclesie alieni erunt. Nam uestrum est eos instruere, eorum est uobis obedire, ut Domino cuius legatione fungimini, dicente Domino: »Qui uos audit, me audit, et qui uos spernit, me spernit, et qui uos recipit, me recipit, et qui me recipit, recipit eum qui me misit ,« nichil enim iniustius uel inhonestius est quam filios patribus rebelles, aut clericos uel laicos doctoribus seu discipulos magistris inobedientes uel proteruos existere. Nouimus enim primum hominem per inobedientiam  cecidisse, idcirco omnes hoc uitium summopere cauere monemus. Et quia Dominus superbis resistit, humilibus autem dat gratiam Dominus , mittens uos uice sua in loco apostolorum ad predicandum, precepit uobis docere, omnesque uobis fideliter obedientes existere, quoniam nec aliter terra pariet fructus suos, nisi culta receperit semen et irrigata germinauerit  et pariat que est paritura. Sic omnis homo qui libenter non recipit uerbum Dei, illudque in corde suo germinare non sinit, ac minime crediderit doctoribus et episcopis suis, non beneuolus sed rebellis atque inobediens exstiterit, fructum non germinabit, nec pariet, sed similis est arbori illi de qua Dominus ait: »Omnis arbor, que non facit fructum bonum, excidetur et in ignem mittetur .« Primus enim pontifex, Aaron, chrismate compositionis perunctus, princeps populi fuit, et tanquam rex primitias et tributum per capita accepit a populo, et iudicandi populos sorte suscepta de mundis immundisque iudicabat. Sed si alius ex ipso unguento perunctus est, uirtute inde concepta, etiam ipse rex, aut propheta aut pontifex fiebat.  Quod si temporalis gratia ab hominibus composita tantum potuit, intelligite iam quantum sit illud unguentum quod a Domino de uirgulto uite prolatum est, cum hoc quod ab hominibus factum est tam eximias inter homines conferat dignitates. Quid enim in presenti seculo propheta gloriosius, pontifice clarius, rege sublimius? Omnis enim pontifex sacro chrismate perunctus, et in ciuitate constitutus, Scripturis sacris conditus, charus et pretiosus hominibus oppido esse debet. Quem quasi Christi locum tenentem honorare omnes debent, eique seruire, et obedientes ad salutem suam fideliter existere, scientes, quod siue honor, siue iniuria que ei defertur, in Christum redundat, et a Christo in Dominum; audire ergo eum attentius oportet, et  ab ipso suscipere doctrinam fidei, monita autem uite a Patribus inquirere. A diaconibus uero ordinem discipline, propter quod deprecor uos conseruos et adiutores meos, ut discatis attentius animarum curam gerere, et pro omnibus stare, maxime tamen pro his qui in cultu diuino laborant. Ecclesiarum omnium curam habetote, seruisque eorum adiutorium prebete, uiduarum religiosam curam gerite, pupillos enixius liberate, pauperibus misericordiam facite, iuuenes pudicitiam docete. Et  alterutrum uos, in quibus res poposcerit, sustentate. Deum colite qui creauit celum et terram, et Christo credite; inuicem uos diligite et misericordes estote in omnes. Non uerbo solo, sed opere et rebus replete caritatem. Agite  pro uiribus, conserui dilectissimi, quia bonum est ut unusquisque uestrum secundum quod potest prosit accedentibus ad fidem religionis nostre. Et ideo non uos pigeat secundum sapientiam que nobis per Dei prouidentiam collata est instruere ignaros et docere. Desiderium ergo habere omnes erga doctorem ueritatis eumque ut oculos suos amare oportet, quia et ipsum populum sibi commissum ceu proprios filios amare, et docere eum decet, hoc enim a Patre celesti donatum est, sed salus in eo est ut uoluntatem eius cuius amorem et desiderium, Deo largiente, conceperint, faciant. Si quis ergo fidelis uoluerit existere et desiderat baptizari, exutus prioribus malis de reliquo pro bonis actibus heres  bonorum celestium ex gestis propriis fiet. Accedat autem qui uult ad sacerdotem suum, et ipsi det nomen suum atque ab eo audiat mysteria regni celorum, ieiuniis frequentibus operam impendat, ac semetipsum in omnibus probet ut tribus mensibus iam consummando in die festo possit baptizari. Baptizetur autem unusquisque in aquis perennibus, nomine trine beatitudinis inuocato super se, perunctus primo oleo per orationem sanctificato, ut ita demum per hoc consecratus possit percipere locum cum sanctis. Nullus enim propter opprobrium senectutis aut iuuentutis uel nobilitatem generis a paruulis et minus eruditis, si quid forte enim utilitatis aut salutis, inquirere negligat. Qui enim rebelliter uiuit, et discere atque agere bona recusat, magis diaboli quam  Christi membrum esse ostenditur, et potius infidelis quam fidelis monstratur. Quomodo ergo non omnibus hoc amabile est cunctisque exoptatum, aut que ignorat discat, et que didicerit doceat? Certissimum namque est quod neque amicitia, neque propinquitas generis, neque regni sublimitas, homini debet esse pretiosior ueritate, quia nichil est pretiosius anima. Dominus autem creator omnium ex initio ad imaginem suam hominem fecit, eique dominationem terre, marisque et eris ipsius dedit, ueritatemque inquirere precepit, sicut et uerus nobis Propheta enarrauit et ipsa rerum ratio docet. Solus enim homo rationalis est, et consequens est, ut ratio irrationabilibus dominetur. Hic enim ab initio cum adhuc iustus esset cunctis uitiis, et omni fragilitate  superior erat, ubi autem peccauit et factus est seruus peccati, simul et fragilitati efficitur debitor obnoxius. Quod idcirco scriptum est ut sciant homines quia sicut ex impietate passibiles facti sunt, ita per pietatem possunt esse impassibiles, et non solum impassibiles, uerum et parua in Deum fide aliorum passiones curantes, ita enim uerus ipse Propheta promisit, dicens: »Amen, amen dico uobis, si habueritis fidem sicut granum sinapis, dicetis monti huic: Transi hinc et transibit ,« huius uocis etiam uos ipsi documenta cepistis, et iam facta quedam per magistros nostros, ipsos uidelicet apostolos, non ignoratis, quia astantibus nobis eorum meritis demones cum passionibus quas hominibus inuexerant transierunt, et fugati sunt.

 Quia ergo alii quidem homines patiuntur, alii patientes sanant, causa sine dubio uel patiendi uel curandi noscenda est. Que non alia esse quam patientibus quidem infidelitatis, curantibus uero fidei demonstratur; infidelitas enim, dum non credit futurum Domini iudicium, peccandi licentiam prebet, peccatum uero hominem passionibus obnoxium facit. Fides autem futurum Dei iudicium esse credens, continet homines a peccato. Non peccantes uero non solum liberi sunt a demonibus et passionibus, uerum et aliorum demones et passiones fugare possunt. Ex his ergo omnibus colligitur quod origo totius mali ab ignorantia descendat, et ipsa sit omnium malorum mater, que incuria quedam et ignauia gignitur.  Negligentia uero alitur et augetur atque in sensibus hominum radicatur, dum amatur: quam si quis forte doceat effugandam, uelut antiquis et hereditariis sedibus moleste et indignanter auellitur. Et ideo paululum laborandum nobis est, ut indignantes ignorantie presumptiones scientie ratione resecemus in his precipue qui in aliquibus minus rectis opinionibus preuenti sunt, per quas quasi sub specie alicuius scientie ignorantia in his uehementius radicata est. Nihil enim est grauius quam si id quod ignorat quis, scire se credat et defendat uerum esse quod falsum est, quod tale est, quale si quis ebrius sobrium se putet, et agat quidam cuncta ut ebrius, sobrium se tamen et ipse putet, et dici a ceteris uelit: ita sunt ergo et hi ignorantes  quod uerum est, speciem tamen alicuius scientie tenent et mala quasi bona gerunt atque ad perniciem quasi ad salutem festinant, propter quod ante omnia properandum est ad agnitionem ueritatis, ut possimus quasi lumine nobis inde accenso errorum tenebras depellere.

Grande enim malum est, ut diximus, ignorantia, sed quia substantiam non habet facile ab his qui studiosi sunt effugatur. Non enim aliud est ignorantia, nisi non cognouisse quod expedit, ubi autem cognoueris perit ignorantia, queri ergo in agone debet ueritatis agnitio, quam nemo alius assignare potest nisi uerus Propheta. Hec enim uia est uitam uolentibus ingredi, et summum iter bonorum operum pergentibus ad ciuitatem salutis. Si quis sane audiens  sermonem ueri Prophete uelit recipere aut nolit et amplecti onus eius, id est mandata uite habet in sua potestate, liberi enim sumus arbitrii. Nam si hoc esset ut audientes ea, iam non haberent in potestate aliud facere quam audierant; uis erat quedam nature per quam liberum non est ad aliam migrare sententiam, aut si rursus ex audientibus nullo omnino reciperet, et hoc nature uis erat, que aliquid unum cogeret fieri, et alteri parti non daret locum, nunc autem quia liberum est animo in quam uelit partem declinare iudicium suum, et quam probauerit eligere uiam, constat euidenter inesse hominibus arbitrii libertatem, igitur priusquam audiat quis quod ei expedit, certum est quia ignoret, et ignorans uult, et desiderat quod non expedit agere,  propter quod pro hoc non iudicatur. Cum uero audierit causas erroris sui et rationem ueritatis acceperit, tunc 10 si permanserit in his erroribus quibus dudum fuerat preuentus, recte iam uocabitur ad iudicium daturus penas, quia uite huius spatium quod ad bene uiuendum accipit, in ludibriis consumpserit errorum. Qui uero audiens hec libenter accepit, et gratulanter bonorum sibi doctrinam fuisse delatam requirat intentius et discere non desinat usquequo cognoscat, si est uere aliud seculum in quo bonis premia preparata sint, et cum certus de hoc fuerit, gratias agat Deo. Quod si ueritatis lumen ostenderit de cetero dirigat actus suos in omnibus operibus bonis, quorum sibi in futuro mercedem certus est  preparatam demirans per omnia, et stupens ceterorum hominum errores, et quod ante oculos positam ueritatem nemo uidebat. Ipse tantum gaudens super diuitiis sapientie quas inuenit satiabiliter his perfruatur, et exercitio bonorum operum delectetur, festinans ad seculum futurum mundo corde et pura conscientia peruenire, et etiam uidere Deum Regem omnium possit. His autem omnibus carere nos, et fraudari sola facit ignorantia. Dum enim ignorant homines quantum boni habeat scientia, ignorantie malum de se non patiuntur excludi. Nesciunt enim quanta sit in horum permutatione diuersitas, pariter quod consilium do unicuique discenti, libenter prebere aurem uerbo Dei, et cum amore ueritatis Domini audire que dicimus, ut mens, optimo  semine suscepto, per bonos actus letos afferat fructus. Nam si me docente ea que ad salutem pertinent, recipere quis abnuit, et animo prauis opinionibus occupato obsistere nititur, non ex uobis, sed ex semetipso habebit pereundi causam. Debet enim iusto iudicio examinare que dicimus, et intelligere quia uerba loquimur ueritatis, ut cognitis his que sunt ut sunt, in bonis actibus dirigens uiam suam regni celorum possit particeps inueniri, subiiciens sibi carnis desideria, et dominus eorum factus, ut ita demum etiam ipse fiat dominatoris omnium iucunda possessio. Nam qui permanet in malo et seruus est mali, non potest effici portio boni, donec permanet in malo, quia ab initio, ut ante iam diximus, duo regna statuit Deus, et potestatem  dedit unicuique hominum, ut illius regni fiat portio cui se ad obediendum ipse subiecerit. Et quia definitum est apud Dominum non posse unum hominem utriusque regni esse seruum, omni studio date operam in boni regis aulam ac iura concurrere. Propter hoc denique uerus propheta, cum esset presens nobiscum et quosdam ex diuitibus negligentes erga Domini cultum uideret, huius rei ita aperuit ueritatem. »Nemo potest, inquit, duobus dominis seruire, et non potestis Domino seruire, et mammone ,« mammona, patria eorum uoce, diuitias uocans.

Hic ergo uerus Propheta est quia in Iudea nobis apparuit, ut audistis, qui stans publice sola iussione faciebat cecos uidere, surdos audire, fugabat  demones, egris sanitatem reddebat, et mortuis uitam, cumque nichil esset ei impossibile etiam cogitationes hominum preuidebat, quod nulli est possibile nisi soli Deo; hic annuntiabat regnum Dei, cui nos de omnibus que dicebat tanquam uero Prophete credimus, firmitatem fidei nostre non solum ex uerbis eius, sed ex operibus assumentes, qui dicta legis quam ante multas generationes de penitentia eius exposuerant in ipso designantur, et imaginem gestorum Moysi, et ante ipsum patriarche Iacob ipsius per omnia typum ferebant. Tempus quoque aduentus eius, hoc est ipsum in quo uenerat predictum ab his constat, et super omnia quod esset a gentibus exspectandus sacris litteris comprehensum  est. Que in eo pariter uniuersa completa sunt. Quod autem Iudeorum propheta predixit eum a gentibus exspectandum, supra modum in eo fidem ueram firmat. Si enim dixisset a Iudeis exspectandum, non aliquid eximium prophetasse uideretur, quod a contribuli populo et a propria gente speraretur is cuius aduentus ad salutem mundi fuerat repromissus, uidetur enim magis consequens ratio esse ut hoc fieret quam magnificentia prophetalis. Nunc autem cum prophete dicant omnem illam spem que de salute mundi repromittitur, et nouitatem regni que instruenda per Christum est, atque omnia que de eo iudicantur ad gentes esse transferenda, iam non secundum consequentiam rerum, sed incredibili quodam uaticinationis euentu,  magnificentia prophetica confirmatur. Iudei namque ex initio affore aliquando hunc uirum, per quem cuncta reparantur uerissima traditione suscepererunt, et quotidie meditantes, ac perspicientes quando eius fieret aduentus, ubi adesse eum uiderunt, et signa ac prodigia sicut de eo ascriptum fuerat adimplentem, inuidia excecati agnoscere nequiuerunt presentem, in cuius spe letabantur absentes. Intellexerunt tantum sancti apostoli qui a Deo electi sunt, et nos qui post ab eis electi sumus. Hoc autem prouidentia Domini factum est, ut agnitio boni huius etiam gentibus traderetur, et hi, qui nunquam de eo audierant, nec a prophetis didicerant, agnoscerent eum: illi uero qui quotidianis meditationibus euanuerant ignorarent. Ecce enim  nunc per uos qui presentes estis, et desideratis audire doctrinam fidei eius, et agnoscere quis, et quomodo, et qualis sit eius aduentus, prophetica ueritas adimpletur: hoc enim quod prophete predixerant quia a uobis querendus esset qui de eo nunquam audistis. Et ideo uidentes in uobis ipsis prophetica dicta compleri, huic uni recte creditis, hunc recte exspectatis, de hoc recte inquiritis, ut non solum exspectetis eum, sed et hereditatem regni eius credentes consequamini, secundum quod ipse dixit, quia unusquisque illius sit seruus cui se ipse subiecerit. Propterea ergo uigilate et Dominum Deumque nostrum uobis conscribite Dominum, qui et celi ac terre Dominus est. Et ad ipsius uos imaginem ac similitudinem reformate, sicut ipse  uerus Propheta docet dicens: »Estote boni et misericordes sicut et Pater uester celestis misericors est , qui oriri facit solem suum super bonos et malos et pluit super iustos et iniustos .« Hunc ergo imitamini, et hunc timete, et, sicut mandatum datur hominibus, Dominum Deum tuum timebis, et illi soli seruies. Infidelibus quidem dormit Dominus, et absens habetur his a quibus esse non creditur, et mandatis eius non obediunt, atque ob illis uidetur quasi dormire Dominus, quia pro peccatis suis non exaudiuntur.

Quapropter cunctis fidelibus, et summopere omnibus presbyteris, et diaconibus, ac reliquis clericis, attendendum est, ut nichil absque episcopi proprii  licentia agant. Non utique missas sine eius iussu quisque presbyterorum in sua parochia agat, non baptizet, nec quidquam absque eius permissu faciat. Similiter et reliqui populi, maiores scilicet ac minores, per eius licentiam quidquid agendum est, agant, nec sine eius permissu a sua parochia abscedant, uel in ea aduentantes morari presumant. Anime uero eorum ei credite sunt. Ideo omnia eius consilio agere debent, et eo inconsulto nichil. Quicunque enim obediunt episcopis suis, uidentur quidem aliquid gratie conferre Deo. Qui autem eis non odediunt, indubitanter rei et reprobi existunt. Porro ipsi a Deo donum summi muneris consequuntur, qui iustitie et precepti eius semitas incedentes, doctoribus suis   libenter obediunt. De quibus et beatus Petrus instructor, et ordinator noster, et princeps apostolorum manifeste cunctos audientes instruebat, dicens: uidentur mihi qui loquuntur uerba ueritatis, et qui illuminant animas hominum similes esse radiis solis. Qui ut processerint et apparuerint mundo, celari ultra, aut occultari nullatenus possunt, dum non tam uidentur ab hominibus quam uidere omnibus prestant. Unde et bene ipsa per se ueritas ad ueritatis precones ait: »uos estis lux mundi, et non potest ciuitas abscondi supra montem posita, neque accendunt lucernam, et ponunt eam sub modio, sed supra candelabrum, ut luceat omnibus qui in domo sunt .« Si quis ergo his obedierit, Deo, ut dictum est, magnum munus offert. Qui autem his restiterit,  aut inobediens exstiterit, non his, sed Domino Saluatori nostro, cuius legatione funguntur, resistit, propter quod primum est omnium iustitiam Dei regnumque eius inquirere, et suis iussionibus obtemperare. Iustitiam quidem, ut recte agere doceamus; Regnum uero, ut que sit merces posita laboris et patientie nouerimus, in quo est bonis quidem eternorum bonorum remuneratio, his autem qui contra uoluntatem eius egerunt: pro uniuscuiusque gestis penarum digna restitutio, hic ergo, hoc est, in presenti uita positos, oportet nos agnoscere uoluntatem Dei, ubi et agendi et sacrificandi est locus. Quoniam in aliis locis sacrificare et missas celebrare non licet, nisi in his in quibus episcopus proprius iusserit, aut ab episcopo regulariter ordinato tenente  uidelicet ciuitatem ubi consecratus fuerit. Aliter enim non sunt hec agenda, nec rite celebranda, docente nos Nouo et ueteri Testamento. Hec apostoli a Domino acceperunt, et nobis tradiderunt, hec nos docemus, uobisque et omnibus absque reprehensione tenere et docere quibus agendum est mandamus, unaqueque etenim res tempus suum habet et locum. Operum hic locus est, tempus uero meritorum est seculum futurum. Ne ergo impediamur, ordinem locorum ac temporum permutantes, primo que sit Dei iustitia requiramus, et tanquam iter acturi abundanti uiatico bonis operibus repleamur, quo possimus ad regnum Domini tanquam ad urbem maximam peruenire. Deus enim his qui recte  sentiunt per ipsa opera mundi que facit manifestus est, ipsius creature sue utens testimonio, et ideo cum de Deo dubitatio esse non debeat, de sola nunc eius iustitia requiramus et regno. Ideo persuadeo primum iustitiam eius esse requirendam, ut per hanc iter agentes, et in uia ueritatis positi uerum prophetam inuenire possimus, non uelocitate pedum, sed bonorum operum uelocitate currentes, ut ipso duce usi, nullum uie huius patiamur errorem. Si enim ipsum sequentes ingredi meruerimus, illam quo peruenire cupimus ciuitatem, omnia iam  oculis uidebimus tanquam heredes omnium facti. Intelligite itaque uiam esse hunc uite nostre cursum, uiatores qui nos instruunt, uel bona opera gerunt, portam uero Prophetam, de quo dicimus,  urbem regnum esse in quo residet omnipotens Pater, quem soli uidere possunt hi qui mundo sunt corde. Non ergo nobis difficilis uideatur huius itineris labor, quia in fine eius requies erit. Nam et ipse uerus Propheta ab initio mundi per seculum currens, festinat ad requiem. Adest enim nobis omnibus diebus, et si quando necesse est apparet, et corrigit nos, ut obtemperantes sibi ad uitam perducat eternam. De his autem qui negligunt uiam sue salutis, et adhuc non bene fideles, et preceptis eius suorumque pontificum iussionibus inobedientes uel contumaces eis existunt, Dominus noster iehsu Christus mittens discipulos suos, precepit nobis, dicens, ut in quamcunque ciuitatem aut domum introierimus, dicamus: »Pax  huic domui. Et si quidem, inquit, fuerit tibi filius pacis, ueniet super eum pax uestra. Si uero non fuerit, pax uestra ad uos reuertetur. Exeuntes autem de domo uel de ciuitate illa, etiam puluerem que adheserit pedibus uestris excutiatis super eos Tolerabilius erit terre Sodomorum et Gomorrheorum in die iudicii, quam illi ciuitati uel domui .« Quod utique ita demum fieri precepit, si prius in ciuitate uel domo ueritatis sermo predicetur, ex quo recipientes ueritatis fidem filii pacis et filii Domini fiant, uel non recipientes arguant quasi inimici pacis et Domini. Ita ergo et nos magistri instituta sectantes pacem proponamus auditoribus, ut absque ulla perturbatione possit uia  salutis agnosci. Quod si quis pacis uerba non suscipit, neque acquiescit ueritati, scimus aduersus eum pugnam uerbi mouere, et arguere acrius confutando ignorantiam, et redarguendo peccata. Necessario igitur pacem proponimus, ut si quis est filius pacis, pax nostra ueniat super eum, ab eo autem qui se alienum pacis effecerit, regredietur 11 ad nos pax nostra. Et iterum in mandatis habemus, ut uenientes ad ciuitatem discamus quis in ea dignus sit, ut apud eum cibum sumamus, ut quanto magis conuenit noscere quis qualis priusue sitis cui immortalitatis uerba credenda sunt. Solliciti enim et ualde solliciti esse debemus, ne »margaritas nostras mittamus ante porcos .«

Sed et alias ob causas utile est uiri huius habere  notitiam. Si enim sciam quia in his de quibus non potest dubitari quod bona sint, emendatus est et inculpabilis, hoc est si sobrius, si misericors, si iustus, si mitis et humanus, que utique bona esse nullus ambigit, tunc consequens uidebitur ut ei qui obtinet bona uirtutum etiam quod deest fidei et scientie conferatur, et in quibus maculari uidetur eius uita, que est in reliquis probabilis, emendetur. Si uero in his que palam sunt peccata inuolutus permanet inquinatus, non me oportet aliquid de secretioribus et remotis diuine scientie proloqui, sed magis protestari et conuenire eum, ut peccare desinat et actus suos a uitiis emendet. Quod si ingesserit se, et prouocauerit nos dicere que eum minus recte agentem non oporteat audire, prudenter eum debemus  eludere. Nam nichil omnino respondere, auditorum causa, utile non uidetur, ne forte existiment nos responsionis penuria declinare certamen, et fides eorum ledatur, non intelligentia propositi nostri. Magna contumelia et graue nobis erit peccatum, si ita desipiamus ut uideamus eum qui idola colit esse sobrium, nos qui Deum colimus sobrii esse recusemus. Non hoc sit inter nos, sed magnum habeamus studium, ut si illi qui errant homicidium non faciunt, nos ne irascamur quidem. Et si illi adulterium non committunt, nos nec concupiscamus quidem alienam mulierem. Si illi amant proximos suos, nos diligamus etiam inimicos nostros. Si illi mutuo dant his qui habent unde reddant, nos etiam his demus a quibus recipere non speramus. Et per omnia nos  qui eterni seculi hereditatem speramus, debemus precedere eos qui presens tamen seculum nouerunt, scientes quia si opera illorum nostris operibus collata, in die iudicii similia inueniantur ac paria, confusio nobis erit quod equales inuenimur in operibus his, que propter ignorantiam condemnantur, et nullam spem futuri seculi habuerunt. Et uere digna confusio est, ubi nichil amplius gessimus ab his quibus amplius intelleximus. Quod si confusio nobis erit, equales his inueniri in operibus bonis, quid erit nobis si inferiores nos ac deteriores examinatio futura reperiat? Audite ergo quomodo de his nos ipse uerus Propheta docuerit.

Ad eos autem qui negligunt audire uerba sapientie  ita ait: »Regina austri surget in iudicio cum generatione hac, et condemnabit eam, quia uenit a finibus terre audire sapientiam Salomonis. Et ecce plusquam Salomon hic et non audiunt .« Ad eos uero qui de malis actibus gerere detractabant penitentiam, ita ait: »uiri Niniuite surgent in iudicio cum generatione hac, et condemnabunt eam, quia penitentiam egerunt in predicatione Ione, et ecce plusquam Ionas hic .« uidetis ergo quomodo eos qui erudiebantur ex lege, adductis ad exemplum illis qui ex gentili ignorantia ueniebant, et ostendens eos nec equales illis esse qui in errore positi uidebantur, ex ipsa tamen comparatione condemnatos. Ex quibus omnibus sermo quem proposuimus approbatur, ut testimonia que aliquatenus  etiam ab his qui in errore sunt positi custoditur, multo purius et attentius per singulas quisque, sicut supra ostendimus, species a nobis qui ueritatem sequimur teneatur, eo magis quod apud nos obseruantie eius premia eterna sunt posita. Aliter enim nemo  saluus esse poterit, nisi his obseruationibus pro uiribus operam dederit. Deus uos in sua uoluntate unumquemque in suo ordine semper custodiat, fratres, et sibi placere in omnibus concedat. Amen.





EPISTOLA QUARTA SANCTI CLEMENTIS PAPAE Scripta discipulis suis, qui malorum hominum persuasionibus aliquatenus deuiarant, et gentibus inter quas habitabant.

 CLEMENS, Romane urbis episcopus, karissimis fratribus IULIO et IULIANO ac reliquis consodalibus  nostris, gentibusque que circa uos sunt. Oportet, fratres, omnes doctores qui ad salutem animarum instituti sunt, et ad lucrandas animas episcopi sunt consecrati, pro cunctis sollicitudinem gerere, et errantes ad uiam ueritatis et ad portum salutis reducere. Et licet propter gentes que circa uos sunt in modico uos errasse contigerit, melius est tamen redire ad ueritatis uiam quam diutius in ipso errore perseuerare. Quoscunque enim de his qui uos errare fecerunt, uel de his qui adhuc uerbum predicationis non audierunt, potestis, uobiscum assumite, et ad uiam ueritatis reducite, ne infructuosi Domino inueniamini. Et quoniam quidem sicut a cultore neglecta terra spinas et tribulos necessario producit, ita sensus uester longi temporis incuria multas et noxias opiniones  rerum et intelligentias false scientie germinauit, opus est nunc multa diligentia ad excolendum rus mentis uestre, ut hoc sermo ueritatis  assiduis excolat disciplinis. uestrum ergo est prebere obedientiam et occupationes, ac sollicitudines superfluas amputare, ne bonum uerbi semen enecet noxium germen: potest enim fieri ut multi temporis negligentiam, breuis et assidua reparet diligentia. Incertum namque est uniuscuiusque tempus uite. Et ideo festinandum est ad salutem, ne forte cunctantem mors repentina preueniat; et ob hoc acrius innitendum est, ut  collecta male consuetudinis uitia resecentur. Quod non aliter facere poteritis, nisi ut irascamini quodammodo aduersum uosmetipsos  pro his que inutiliter gessistis, ac turpiter. Hec enim est utilis uita, et iusta, et necessaria iracundia, ut unusquisque in quibus errauit et perperam gessit, indignetur et semetipsum accuset. Ex qua indignatione accenditur in nobis ignis quidam, qui uelut agro sterili immissus, consumptis et excoctis radicibus pessime uoluntatis, bono semini uerbo Dei fecundiorem cordis preparet glebam. Puto autem quod satis dignas habeatis causas iracundie, ex quibus iustissimus ignis iste coalescat, si consideretis in quantos uos errores deduxerit ignorantie malum, quantosque lapsus et quanta precipitia ad peccandum dedit, a quantis uos bonis abstraxit, et in que precipitauit mala, et, quod est super omnia grauius, quod uos in futuro seculo eternis penis obnoxios fecit. Nonne pro his omnibus ubi uobis ueritatis  lumen effulsit, ignis iustissime indignationis accenditur, et iracundie Deo placite intra uos consurgit  incendium, quo consumatur et radicitus intereat omne germen quod forte in terra male concupiscentie pullulauit? Unde et ipse qui misit nos cum uenisset, et omnem mundum uidisset ad malitiam declinasse, non continuo ei pacem, in erroribus posito, dedit, ne eum confirmaret in malis, sed ignorantie eius ruinis scientiam ueritatis opposuit, ut, si qui forte resipiscerent, et lumen ueritatis aspicerent, deceptos se, et in precipitia erroris abstractos merito dolerent, et iracundie salutaris ignem aduersum deceptricem suam conciperent ignorantiam. Ob hoc itaque dicebat: »Ignem ueni mittere in terram, quem uolo ut accendatur .«

Est ergo pugna quedam que gerenda nobis est in hac uita. Sermo enim ueritatis et scientie necessario  separat homines ab errore et ignorantia, sicut sepe uidemus putrefactas et emortuas carnes corporis a connexione uiuentium membrorum ferro secantis separari. Tale ergo aliquid est quod agit ueritatis agnitio. Necesse est enim, ut salutis causa filius  qui sermonem receperit ueri tatis a parentibus separetur incredulis, aut rursum, pater separetur a filio, aut filia a matre. Et hoc modo inter propinquos atque consanguineos credentes, atque incredulos, scientie atque ignorantie ueritatisque et erroris pugna consistit. Et ob hoc iterum dicebat qui nos misit: »Non ueni pacem mittere in terram, sed gladium .« Quod si dicit aliquis: Et quomodo iustum uidetur separari filios a parentibus ? Audi quomodo: quia cum ipsis  si in errore permaneant, neque illis proderunt, et ipsi cum illis pariter interibunt, iustum igitur et ualde iustum est separari eum qui saluari uult ab eo qui non uult. Sed et illud aduerte, quia non ex illis qui rectius intelligunt, uenit ista separatio, illi enim uolunt esse pariter et prodesse his et docere meliora. Sed proprium est ignorantie uitium, ut confutantem se, ueritatis lucem non ferat habere de proximo. Et ideo ex illis ista nascitur separatio. Nam qui scientiam ueritatis accipiunt, quia bonitatis plena est, tanquam a bono Deo datam, cupiunt eam si fieri potest cum omnibus habere communem. Etiam cum his qui oderunt eos, et persequuntur. Sciunt enim quia peccatum ipsorum causa ignorantie est. Propterea denique ipse Magister cum ab his qui ignorabant eum duceretur ad crucem, orabat Patrem pro interfectoribus  suis, et dicebat: »Pater, dimitte eis peccatum, quia nesciunt quid faciunt .« Imitantes quoque discipuli magistrum, etiam ipsi cum paterentur, similiter pro interfectoribus suis orabant. Quod si disciplina nobis est orare etiam pro interfectoribus et persecutoribus nostris, quomodo non etiam parentum et propinquorum persecutiones ferre, et pro conuersione eorum, orare credimur?

Tum deinde etiam diligentius consideremus que sit nobis causa parentes diligendi, pro eo, inquit, quia uite nostre uidentur auctores. Auctores quidem uite nostre, parentes non sunt, sed ministri. Non enim uitam prebent, sed ingrediendi nobis ad hanc uitam exhibent ministerium, auctor autem uite unus  et solus est Deus. Si autem auctorem uite diligere uolumus, illum nobis esse diligendum sciamus, sed illum, inquit, cognoscere non potuimus, istos autem et nouimus, et in affectu habemus. Esto, non potuistis cognoscere quis sit Deus, quid tamen non sit Deus perfacile scire potuistis. Nam quomodo latere potuit hominem, quod lignum aut lapis aut es uel huiusmodi materia Deus non sit? Quod si in his que facile deprehendere potuistis animum ad discutiendum uoluistis intendere, certum est quia et in agnitione Dei impediti estis, non impossibilitatis sed ignauie uitio, nam si uoluissetis ex his ipsis inutilibus simulacris profecto accepissetis intelligentie uiam. Certum est, quia per ferrum facta sunt simulacra, ferrum uero per ignem confectum est. Qui ignis aqua exstinguitur,  aqua autem per spiritum mouetur. Spiritus autem a Deo mitium habet. Sic enim dixit Moyses propheta: »In principio fecit Deus celum et terram. Terra autem erat inuisibilis et incomposita, et tenebre erant super faciem abyssi, et Spiritus Dei erat super aquas .« Qui Spiritus Domini iussu quasi ipsa manus Conditoris lucem separauit a tenebris, et post illud inuisibile celum istud uisibile produxit, ut superiora quidem habitaculum faceret angelis, inferiora uero hominibus. Propter uos iussu Dei aqua que erat super faciem terre secessit, ut terra uobis produceret fructus. Cui etiam humorum uenas latenter inseruit ut uobis ex ea profluerent fontes et flumina. Propter nos producere iussa est animantia et omnia que nostro usui uoluntatique  seruirent. An non propter uos uenti spirant? ut ex ipsis concipiens fructus uobis terra parturiat? Nonne propter uos imbres profluunt et tempora uicissitudines mutant? Num propter uos sol oritur, et occidit, et mutationes luna perpetitur? propter uos mare exhibet famulatum suum, ut uobis ingratis cuncta subiaceant? Nonne pro his omnibus iusta erit ultionis pena, quia horum omnium largitorem quem ante omnia et agnoscere et uenerari debuistis, solum 12 pre ceteris ignoratis? Sed et nunc per idem uos adhuc in intelligentiam eius duco. uidetis etenim quod omnia gignuntur ex aquis, aqua uero per Unigenitum ex initio facta est, Unigeniti uero omnipotens Deus caput est, per quem tali ordine, ut supra  diximus, peruenitur ad Patrem. Cum autem perueneritis, agnoscite hanc esse uoluntatem eius, ut per aquas, que prime create sunt, denuo renascamini. Qui enim regeneratus fuerit per aquam, bonis operibus repletus, heres efficitur eius a quo in incorruptione regeneratus est. Propter quod, paratis animis accedite, quasi filii ad patrem, ut peccata uestra diluantur et causa eorum sola ignorantia fuisse probetur apud Dominum. Nam si post agnitionem horum permanetis in incredulitate, uobis iam perditionis uestre causa, et non ignorantie, reputabitur; nec putetis etiam quod si omnem pietatem colatis omnemque iustitiam, baptismum uero non accipiatis, spem possitis habere apud Dominum, imo maiore pena digni eritis qui bona opera non bene operati  estis. Confertur enim meritum homini ex bonis gestis, sed si ita gerantur sicut Deus iubet: Deus autem iussit omnem colentem se baptismo consignari. Quod si uos renueritis, ut uestre uoluntati magis quam Dei obtemperetis, contrarii sine dubio et inimici estis uoluntati eius. Sed dicetis fortasse:

Quid confert aque baptismus ad Dei cultum? Primo quidem, quia quod Domino placuit impletur. Secundo, quia regenerato ex aquis et Deo renato fragilitas prioris natiuitatis que uobis per hominem facta est amputatur, et ita demum peruenire poteritis ad salutem. Aliter impossibile est. Sic enim nobis cum sacramento uerus Propheta testatus est, dicens: »Amen, amen dico uobis, nisi quis denuo renatus fuerit ex aqua uiua, non introibit in regnum  celorum .« Et ideo accelerate. Est enim in aquis istis misericordia eius quedam que ex initio ferebatur super eas, et agnoscit eos qui baptizantur sub appellatione triplicis sacramenti, et eripit eos de suppliciis, futuris, quasi donum quoddam offerens Deo animas per baptismum consecratas. Confugite ergo ad aquas istas, sole sunt enim que possunt uim futuri ignis exstinguere. Ad quas qui moratur accedere, constat in eo adhuc infidelitatis idolum permanere, et ab ipso prohiberi ad aquas properare que salutem conferunt. Siue enim iustus, siue sit iniustus, baptismus per omnia necessarius est, iusto quidem ut adimpleatur in eo perfectio et regeneretur Deo, iniusto uero ut peccatorum que gessit remissio concedatur. Omnibus ergo festinandum  est sine mora renasci Deo, et demum consignari ab episcopo, id est, septiformem gratiam Spiritus sancti percipere, quia incertus est uniuscuiusque exitus uite. Cum autem regeneratus fuerit per aquam, et postmodum septiformis Spiritus gratia ab episcopo, ut memoratum est, confirmatus, quia aliter perfectus esse Christianus nequaquam poterit, nec sedem habere inter perfectos si non necessitate, sed incuria aut uoluntate remanserit, ut a beato Petro apostolo accepimus et ceteri sancti apostoli precipiente Domino docuerunt, et demum ex operibus bonis ostendat in se similitudinem eius, qui eum genuit, Patris. Post hec uero agnoscat Dominum honorare, honor autem eius est, ut ita uiuat sicut ipse uult;  uult enim unumquemque ita uiuere, ut homicidium, et adulterium nesciat, odium et auaritiam fugiat, iram, superbiam, iactantiam respuat et exsecretur. Inuidiam quoque et cetera his similia penitus ad se ducat aliena. Est sane propria quedam nostre religionis obseruantia, que non tam imponitur hominibus quam proprie ab unoquoque Dominum colente causa puritatis expetitur, de castimonie dico cautela cuius species multe sunt. Sed ut primo obseruet unusquisque, ne menstruate mulieri misceatur, hoc enim exsecrabile ducit lex Domini. Quod si lex de his non admonisset, nos ut catuli libenter uolueremur in stercore. Debemus aliquid amplius habere animalibus, utpote rationabiles homines et celestium sensuum capaces, quibus summi studii esse debet ab  omni inquinamento cordis conscientiam custodire. Bonum est autem et puritati conueniens etiam corpus aqua diluere. Bonum uero dico non quasi principale illud in quo mens purificatur, sed quod sequela sit illius boni hoc, in quo caro diluitur, sicut enim et Magister noster quosdam Phariseorum et Scribarum, qui uidebantur esse ceteris meliores et a uulgo separati, increpabat, dicens eos hypocritas, quia eo solummodo que hominibus uidebantur, purificabant, corda uero, que solus Deus aspicit, inquinata relinquebant et sordida . Ad quosdam ergo ex ipsis, non ad omnes, dicebat: ue uobis, Scribe et Pharisei hypocrite, quia mundatis calicis et paropsidis quod deforis est, intus autem plena sunt sordibus. Pharisee cece, munda prius quod intus est, et quod deforis est erit mundum. uere enim si mens mundetur luce scientie, cum ipsa fuerit munda ac splendida, tunc etiam eius qui deforis est hominis ipsa necessario curam gerit, id est carnis sue, ut ipsa purificetur; ubi autem ista que deforis est purificatio carnis negligitur, certum est neque de puritate mentis ac munditia cordis curam geri. Ita ergo fit ut is qui intrinsecus mundus est mundetur sine dubio et extrinsecus; non semper autem is qui mundatur extrinsecus, etiam intrinsecus mundus est, uidelicet cum agit hec ut hominibus  placeat, sed et illa species castimonie obseruanda est, uti ne passim et libidinis solius causa feminis ceat quis, sed posteritatis reparande gratia, que obseruantia cum etiam in nonnullis pecudibus inueniatur, pudoris est si non ab omnibus rationabilibus et Deum colentibus obseruetur. Ergo omnes peccauerunt, et egent auxilio Dei. Propter quod, karissimi, sectamini semper caritatem et emulamini meliora et spiritualia, et adiuuate uos inuicem, ut Domino semper in omnibus placere ualeatis. Amen.





EPISTOLA QUINTA SANCTI CLEMENTIS PAPAE De communi uita, reliquis suis discipulis scripta Hierosolymisque directa.


 Dilectissimis fratribus, et condiscipulis Hierosolymis cum carissimo fratre Iacobo cepiscopo habitantibus, CLEMENS episcopus.

Communis uita, fratres, omnibus necessaria est, et maxime his qui Deo irreprehensibiliter militare cupiunt, et uitam apostolorum eorumque discipulorum imitari uolunt. Communis enim usus omnium que sunt in hoc mundo omnibus esse hominibus debuit, sed per iniquitatem alius suum esse dixit, et alius istud, et sic inter mortales facta diuisio est. Denique Grecorum quidem sapientissimus, hec ita sciens esse, ait communia debere esse amicorum omnia. In omnibus autem sunt sine dubio et coniuges. Et sicut non potest, inquit, diuidi er neque splendor solis, ita nec reliqua que communiter in hoc mundo  omnibus data sunt ad habendum diuidi debere, sed habenda esse communia. Unde et Dominus per prophetam loquitur, dicens: »Ecce quam bonum, et quam iucundum, habitare fratres in unum ,« et reliqua. Istius enim consuetudinis more retento, etiam apostoli eorumque discipuli  una nobiscum et uobiscum communem uitam duxere, unde  »erat multitudinis eorum cor unum et anima una, nec quisquam eorum aut nostrum de his que possidebat aliquid suum esse dicebat, sed omnia illis et nobis erant communia, nec quisquam egens erat inter nos. Omnes autem qui  domos uel agros possidebant uendebant eos, et pretia eorum et reliquas res quas habebant, afferebant ponentes ante pedes apostolorum , sicut nobiscum quidam uestrum cognouerunt et uiderunt; et diuidebant singulis, prout cuique opus erat .« Ananias autem uir austerus, et Zaphira uxor eius, qui mentiti sunt apostolis de pretio agrorum suorum quos uendiderant, nobis presentibus in conspectu omnium astantium, a conspectu apostolorum propter peccatum eorum, et mendacium quod fecerunt, mortui delati sunt ambo . Cetera que de talibus cognouimus et uidimus, nec recordatione, nec demonstratione digna sunt. Quapropter hec uobis cauenda mandamus, et doctrinis et exemplis apostolorum obedire precipimus, quia hi qui  mandata eorum postponunt, non solum rei, sed extorres fiunt. Que non solum nobis cauenda, sed omnibus predicanda sunt.

Relatum est etiam quod quidam in uestris partibus commorantes, aduersantur sanis doctrinis, et prout eis uidetur, non secundum traditionem Patrum, sed iuxta sensum suum docere uidentur. Multas enim quidam, ut audiuimus, uestrarum partium, secundum ingenium hominum ex his que legunt, uerisimilitudines capiunt, et ideo diligenter obseruandum est, ut et lex Dei cum legit, non secundum propriam ingenii intelligentiam legatur uel doceatur. Sunt enim  multa uerba in Scripturis diuinis que possunt trahi ad eum sensum quem sibi unusquisque sponte presumpsit, sed fieri non oportet: non enim sensum quem extrinsecus adulteratis, alienum et extraneum debetis querere, aut quomodo ipsum ex Scripturarum auctoritate confirmetis, sed ex ipsis Scripturis sensum capere ueritatis. Et ideo oportet ab eo intelligentiam discere Scripturarum qui eam a maioribus secundum ueritatem sibi traditam seruat, ut et ipse possit ea que recte suscepit competenter asserere. Cum enim ex diuinis Scripturis integram quis et firmam regulam ueritatis susceperit, absurdum non erit, si aliquid etiam ex eruditione communi ac liberalibus studiis que forte in pueritia attigit, ad assertionem ueri dogmatis conferat, ita  tamen ut ubi uera didicit, falsa et simulata declinet. Incertum est enim etiam iuuenibus uite tempus,  senibus autem iam nec incertum est, non enim dubitatur quin quantumcunque est quod putatur superesse breue sit. Et ideo tam iuuenes quam senes oportet de conuersione et penitentia ualde esse sollicitos, et satis agere ut de reliquo ornent animam suam ornamentis dignissimis, id est dogmatibus ueritatis, decore pudicitie, splendore iustitie, candore pietatis, aliisque omnibus, quibus comptam decet esse rationabilem mentem. Unde, consilium dantes, uestram pudicam prudentiam hortamur, ut ab apotolicis regulis non recedatis, sed communem uitam ducentes et Scripturas sanctas intelligentes, que Domino uouistis, adimplere satagatis. Et cum oratione assidua obtinere merueritis, tunc, sine suspicione mali interitus, uota possint celebrari festiua.  Deus autem pacis sit cum omnibus uobis. Amen.





INCIPIUNT DECRETA ANACLETI PAPAE De oppressione episcoporum, et de accusatione episcoporum, et de ordinatione archiepiscoporum, et de primatibus et de patriarchis eorumque ministris. .


 ANACLETUS, seruus Christi Iesu, in sede apostolica Domino seruiens, episcopis omnibus, et ceteris cunctis fidelibus qui cequalem nobiscum sortiti sunt fidem, gratia uobis et pax, atque consolatio  multiplicetur a Domino in secula.

Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uiuam, per resurrectionem Iesu Christi ex mortuis in hereditatem incorruptibilem, et incontaminatam et immarcessibilem, conseruatam in celis, in uobis qui in uirtute Dei custodimini per fidem in salutem paratam reuelari in tempore nouissimo, in quo exsultabitis, modicum nunc si oportet contristari in uariis tribulationibus, ut probatio uestre fidei multo pretiosior sit auro, quando per ignem probatur , si tantum tribulationibus experti probati inueniamini. 13 »Patientes estote ,« dilectissimi, quia »patientia probationem operatur, probatio uero  spem, spes autem non confundit .« »Ecce agricola exspectat pretiosum fructum terre, patienter ferens, donec accipiat temporaneum et serotinum .« Si agricole hec patienter ferunt pro temporalibus fructibus, quanto magis uos pro eternis patientes esse debetis? Estote ergo patientes, et confirmate corda uestra, ut adueniente iudice Christo, leti et probati esse ualeatis. »Nolite ingemiscere in alterutrum, ut non iudicemini. Ecce iudex ante ianuam assistit. Exemplum accipite, karissimi, laboris et patientie prophetas, qui locuti in nomine Domini sunt. En beatificamus eos qui sustinuerunt. Sufferentiam Iob audistis, et finem Domini uidistis,  quoniam misericors et miserator Dominus est .« Tribulationes uestras audiuimus, fratres, tam per nostros quam et per aliorum apocrisarios, super quibus ualde dolemus, uobisque compatimur,  et auxilium ferre, prout ipse largitus fuerit qui pro nobis non solum tribulatus, sed etiam passus est, parati sumus. »Nolite mirari, karissimi, qui persecutiones patimini, quasi noui uobis aliquid contingat; sed communicantes Christi passionibus gaudete, ut in reuelatione glorie eius gaudeatis exsultantes. Si exprobramini in nomine Christi, beati eritis, quoniam quod est honoris, glorie, et uirtutis Domini, et qui est eius spiritus, super uos requiescit. Nemo autem uestrum patiatur quasi homicida, aut fur, aut maleficus, aut alienorum appetitor. Si autem ut Christianus, non erubescat, glorificet autem Dominum in isto nomine, quoniam tempus est ut incipiat iudicium de domo Domini. Si autem a nobis primum, quis finis eorum qui non credunt Dei Euangelio?  Et si uix iustus saluabitur, impius et peccator ubi parebunt? « Itaque et hi qui patiuntur, fideli Creatori commendent animas suas secundum uoluntatem Domini in benefactis. Nam  similis est omnis ecclesie status naui magne, que per undosum pelagus diuersis e locis et regionibus uiros portat, ad unam potentis regni urbem properare cupientes. Sit ergo nauis auctor huius omnipotens ipse Deus, gubernator uero sit Christus, tum deinde prorete officium episcopus impleat, presbyter nautarum, diaconi dispensatorum locum teneant, hi qui catechizant nautologis conferantur. Epibatis  autem totius fraternitatis multitudo sit similis. Ipsum quoque mare hic mundus habeatur. uentorum uero uarietates et turbinum diuersis tentationibus conferantur; persecutiones, tribulationes siue pericula fluctibus exsequentur. Terreni uero spiritus qui uel de torrentibus, uel de conuallibus spirant, pseudoprophetarum et seductorum seu praue doctrine uerba docentur; promontoria uero et loca confragosa hi qui in potestatibus seculi sunt iudices, et pericula minantur ac mortes; dithalassa uero loca que duplicibus unde fallacis estibus uerberantur dubiis mente et de repromissionum ueritate nutantibus conferantur, atque his qui irrationabili fidem nostram ratione discutiunt. Hypocrite uero et dolosi piratis similes habeantur. Iam uero rapidus uertex  et tartarea charybdis et saxis illisa naufragia ac mortifere submersiones, quid aliud estimanda sunt quam peccata? Restat igitur ut hec nauis cursu prospero tuta possit portum desiderate urbis intrare, et ita Domino pacem fundere, ut nauigantes mereantur audiri. Audimus, fratres, quod quidam detrahunt et accusant sacerdotes Domini, cupientes eos damnari, non intelligentes forsitan quod iniuria sacerdotum ad Christum pertinet, cuius uice funguntur. Nec hoc aspiciunt quod beatus Petrus princeps apostolorum, instructor noster, ait: »Deponentes igitur omnem malitiam, et omnem dolum et simulationes et inuidias et omnes detractiones, sicut modo geniti infantes, rationabile, sine dolo lac concupiscite, ut in eo crescatis in salutem ,« et Dominus  per prophetam inquit: »Qui uult uitam diligere et uidere dies bonos, cerceat linguam suam a malo, et labia eius ne loquantur dolum ,« etc. Qui autem ista transgrediuntur, profecto transgressores legis Domini et contemptores atque inobedientes eius preceptis existunt. Unde et beatus Iacobus apostolus ait: »Si diligitis proximos sicut uosipsos, bene facitis. Si autem personas accipitis, peccatum operamini, redarguti a lege quasi transgressores ,« etc. Et beatus predecessor noster Clemens, uir apostolicus et spiritu Domini plenus, una cum reliquis sanctis collegis suis statuit, dicens: Accusandi uel testificandi licentia denegetur omnibus qui Christiane religionis et nominis dignitatem, et sue legis uel sui propositi normam  aut regulariter prohibita neglexerunt. Transgressores enim sponte legis sue, eiusque uiolatores et recedentes, apostate nominentur. Omnis enim apostata refutandus est ante reuersionem suam, non in accusatione recte agentium, aut testimonio suscipiendus, quia uir duplex animo inconstans est in omnibus uiis suis. »Quicunque autem  totam legem seruauerit, offendat autem in uno, factus est reus omnium. Qui autem dixit, Non mechaberis, dixit et, Non occides. Quod si non mechaberis, occidas autem, factus es transgressor legis. Sic loquimini et sic facite, sic ut per legem libertatis incipientes iudicari. Iudicium enim sine misericordia fiet illi qui non fecit misericordiam, superexcellit  autem misericordia iudicium ,« et Dominus ait: »Nolo mortem peccatoris, sed ut magis conuertatur, et uiuat .« Et multa talia horum similia. »Nemo enim , uestrum sibi uiuit, et nemo sibi moritur; siue ergo uiuimus, siue morimur, Domini sumus. In hoc enim Christus mortuus est et reuixit, ut et uirorum et mortuorum dominetur. Tu autem quid iudicas fratrem tuum, aut tu quare spernis fratrem tuum? Omnes enim stabunt ante tribunal Domini; scriptum est enim: uiuo ego, dicit Dominus, quoniam flectetur mihi omne genu, et omnis lingua confitebitur Domino. Itaque unusquisque uestrum per se rationem reddet Domino. Non ergo amplius inuicem iudicemus, sed hoc iudicate magis, nec ponatis  offendiculum fratri uel scandalum .« Scimus enim quia multum derogatio preualet, quando derogator creditur fide dignus; ideo, fratres, uariis detractionibus et accusationibus non oportet labefactari iudices et primates Ecclesie, sed magis apostolorum et doctorum regulis informari et roborari, unde iustum est omnes in uniuerso Romanorum orbe doctores legis, ea que legis sunt recta sapere et operari, et non regulas nascentis ecclesie confundi, aut fidem aut doctrinam apostolorum uariis maculare doctrinis, nec fratres infestare. Si autem omnia in hoc seculo uindicata essent, locum diuina iudicia non haberent, superuacuis enim ad beneficia laborat impendiis, qui solem certat facibus adiuuare; ideo si aliquis putat Domino in hoc placere  quod seruos suos accusat, et ut meliores fiant, dicit se hoc agere, in uanum laborat et plus inuidie stimulis agitatur quam caritatis, quoniam gratie plenitudo adiectione non indiget, nec ulla requirit commendationis augmenta. Erigunt ergo doctores conscientias suas, et si quando incertis temporum flatibus opponuntur, sustinent mala que seculis magis sunt ascribenda quam meritis. Datam enim scimus Satane potestatem, ut seruos Christi cribraret, ut quod de tritico inueniri posset, horreis ingereretur; et quod de paleis, ac ignium alimenta transiret. Ad uos specialiter dictum est: »Nolite timere pusillus grex, placuit Patri uestro dare uobis regnum ,« uenit inter uos gladius perfidorum, ut marcida Ecclesie membra resecaret, et ad celestem  gloriam perduceret. Quos habeat Christus milites, certamen ostendit, qui triumphum mereantur per bella cognoscuntur. Scimus autem multos ob id infestare doctores, ut eos perdant et proprie uoluntatis placita adimpleant. Non propterea tamen doctores inquantum uires suppetunt a recta emulatione, et bona intentione recedere debent, scientes quia »beati qui persecutionem patiuntur propter iustitiam .« Nihil autem illo est pastore miserius, qui luporum laudibus gloriatur. Quibus si placere uoluerit atque ab his amari delegerit, erit hinc ouibus magna pernicies. Nullus ergo pastorum placere lupis et gregibus ouium potest, perdit enim laboris memoriam mens terrenis obligata carceribus.  Sicut artium in suo quoque opere inuenitur mater instantia, ita nouerca eruditionis est negligentia. Nullus ergo preiudicium alteri faciat, neque quod sibi fieri non uult exerceat. Nemo dictum de aliquo inueniat, quod in eius actibus non agnoscat. Ego autem labefactatam, non solum quietem meam, sed et salutem inimicorum ualetudine et rumorum procellis agnosco. Potens est diuinitas immensa tempestatis incerta bono serenitatis amouere. Et quid aliud si »Christus passus est pro nobis, nobis relinquens exemplum, ut sequamur uestigia eius , et apostoli passi sunt, sequentes eius exemplum, et reliqui patres, nisi ut sequamur uestigia eius, tam doctrinam eorum quam exemplum, et patiamur aduersa pro Christo, et cum patribus atque  cum fratribus crucem portemus, eorumque tribulationibus compatiamur, ut Christi ueri discipuli inueniamur, qui dixit: Qui uult post me uenire, abneget semetipsum, et tollat crucem suam et sequatur me ,« et reliqua? Presumptio est si dominorum beneficia famuli non sequantur.

Obsequium ergo estimandum puto, quod pariturus impendo. Quid est enim, quod plus creditur filii uocabulum ualere quam obsequium, et non queritur quid in amoris lance promoueas, sed quale ad preiudicium estimanti nomen apponas, cum apud prudentes frustra sobolem diximus, nisi exhibeat quod uidetur. Ego uero nolo errore meo alienas culpas asserere, ut factum quod doleo admisisse conuincar. »Odisti, inquit Dominus per prophetam,  omnes operantes iniquitatem, perdes loquentes mendacium. uirum sanguinum et dolosum abominabitur Dominus; ego autem in multitudine misericordie tue introibo in domum tuam, adoraboque in templo sancto tuo, in timore tuo .« Domine, deduc me in iustitia tua propter incantatores meos, dirige ante faciem tuam uiam meam, non est enim in ore eorum rectum, interiora eorum insidie. Sepulcrum patens est guttur eorum, linguam suam lenificant. Condemna eos, Deus, decidant a consiliis suis; iuxta multitudinem scelerum eorum expelle eos, quoniam prouocauerunt te. Et letentur omnes qui sperant in te, in eternum laudabunt nomen tuum. Et proteges eos, et letabuntur in te qui diligunt nomen tuum, quoniam tu benedices iusto. Domine,  ut hasta placabilitatis coronabis eum . Deo enim sacrificantes perfecte, non debent uexari, sed portari, consolari, atque ab hominibus uenerari. Ipsi autem quando Domino sacrificant non soli hoc agere debent, sed testes secum adhibeant, ut Domino perfecte in sacratis Deo sacrificare locis probentur. Ait namque auctoritas legis diuine: uide ne offeras holocausta tua in omni loco quem uideris, sed in loco quem elegit Dominus Deus tuus. Episcopus Domino sacrificans, testes  secum habeat, et plures quam alius sacerdos. Sicut enim maioris honoris gradu fruitur, sic maioris testimonii incrementatione indiget. In solemnioribus quippe diebus aut septem, aut quinque, aut tres diaconos, qui eius  oculi dicuntur, et subdiaconos, atque reliquos ministros secum habeat, qui sacris induti uestimentis in fronte et a tergo, et presbyteri e regione dextra leuaque, contrito corde et humiliato spiritu, ac prono stent uultu, custodientes eum a maliuolis hominibus, et consensum eius prebeant sacrificio, peracta autem consecratione, omnes communicent qui noluerint ecclesiasticis carere liminibus. Sic enim et apostoli statuerunt, et sancta Romana tenet Ecclesia. »Seruite,« inquit Dominus per prophetam Dauid, »in timore, et exsultate ei cum tremore ,« adorate pure, ne quando irascatur, et pereatis de uia. Ille enim non perit de uia qui recte graditur, et precepta custodit maiorum. Doceri ergo omnes oportet qui Domini sacerdotio funguntur, ut ceteros  instruant et sibi proficiant, scriptum est autem: »Qui docti fuerint, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates .« Et alibi: »Populus autem sciens Dominum suum obtinebit et faciet, et docti in populo docebunt plurimos .« Ipsa enim ueritas 14 per se infert et dicit: »Beatus qui non fuerit scandalizatus in me ;« ille procul dubio scandalizatus est in Deum qui recte non docet, et qui eius scandalizat episcopum uel sacerdotem. Impie namque agentes sunt impii, neque intelligunt omnes impii, porro docti intelligent, omnes enim inuicem humilitatem insinuate, »quia Deus superbis resistit, humilibus autem dat gratiam .« »Nolite, inquit Ioannes apostolus, omni spiritui  credere, sed probate spiritus si ex Deo sunt. Quoniam pseudoprophete exierunt in mundum .« Et idem ipse alibi ait: »uos quod audistis ab initio, in uobis permaneat; si in uobis permanserit quod ab initio audistis, et uos in Filio et Patre manebitis. Et hec est repromissio quam ipse pollicitus est uobis uitam eternam. Hec scripsi uobis de his qui seducunt uos. Et uos unctio quam accepistis ab eo, maneat in uobis. Et non necesse habetis ut aliquis doceat uos, sed sicut unctio eius docet uos de omnibus et uerum est, et non est mendacium, et sicut docuit uos, manete in eo. Et nunc, filioli, manete in eo, ut cum apparuerit habeamus fiduciam, et non confundamur ab eo in aduentu eius. Si scitis quoniam iustus est, scitote quoniam et omnis  qui facit iustitiam, ex ipso natus est. uidete qualem caritatem dedit nobis Pater, ut filii Dei nominemur et simus, propter hoc mundus non nouit nos, quia non nouit eum. Charissimi, nunc filii Dei sumus et nondum apparuit quod erimus. Scimus quoniam cum apparuerit, similes ei erimus, quoniam uidebimus eum sicuti est. Et omnis qui habet spem hanc in eo, sanctificat se, sicut et ille sanctus est. Omnis qui facit peccatum, et iniquitatem facit, et peccatum est iniquitas. Et scitis quia ille apparuit ut peccata tolleret, et peccatum in eo non est. Omnis qui in eo manet, non peccat, et omnis qui peccat, non uidit eum, nec cognouit eum. Filioli, nemo uos seducat. Qui facit iustitiam iustus est, sicut et ille iustus est.  Qui facit peccatum ex diabolo est, quoniam ab initio diabolus peccat. In hoc apparuit Filius Dei, ut dissoluat opera diaboli. Omnis qui natus est ex Deo, peccatum non facit, quoniam semen ipsius in eo manet, et non potest peccare, quoniam ex Deo natus est. In hoc manifesti sunt filii Dei et filii diaboli. Omnis qui non est iustus, non est ex Deo, et qui non diligit fratrem suum, quoniam hec est annuntiatio, quam audistis ab initio, ut diligamus alterutrum, non sicut Cain qui ex maligno erat, et occidit fratrem suum, et propter hoc occidit eum, quoniam opera eius maligna erant, fratris autem iusta. Nolite mirari, fratres, si odit uos mundus. Nos scimus quoniam translati sumus de morte ad uitam, quia diligimus fratres. Qui non diligit manet in morte; omnis  qui odit fratrem suum, homicida est. Et scitis quoniam omnis homicida non habet uitam eternam in semetipso manentem. In hoc cognouimus caritatem Dei, quoniam ille pro nobis animam suam posuit, et nos debemus pro fratribus animas ponere. Qui habuerit substantiam huius mundi, et uiderit fratrem suum necessitatem habere, et clauserit uiscera sua ab eo, quomodo caritas Dei manet in eo? Filioli, non diligamus uerbo, neque lingua, sed opere et ueritate. In hoc cognouimus quoniam ex ueritate sumus, et in conspectu eius suadebimus cordi nostro, quoniam si reprehenderit nos cor nostrum, maior est Deus corde nostro, et nouit omnia. Charissimi, si cor nostrum non reprehendit nos, fiduciam habemus ad Deum, et quidquid petierimus, accipiemus  ab eo, si mandata eius custodimus, et ea, que sunt placita coram eo, facimus. Et hoc est mandatum eius, ut credamus in nomine filii eius Iesu Christi et diligamus alterutrum, sicut dedit mandatum nobis. Et qui seruat mandata eius, in illo manet, et ipse in eo, et in hoc scimus quoniam manet in nobis de Spiritu quem dedit nobis .« Et sicut Deus Creator qui hominem ad similitudinem suam creauit, est caritas, est bonus, iustus, patiens, atque mitis et misericors, et cetera sanctarum uirtutum insignia, que de eo leguntur, ita homo creatus est, ut caritatem haberet, ut bonus esset et iustus, ut patiens atque mitis, mundus, et misericors foret. Quas uirtutes quanto plus quisque in seipso habet, tanto propior est Deo et maior est, ac sui  Conditoris gerit similitudinem. Si uero  aliquis per deuia uitiorum et diuortia criminum ab hac nobilissima sui Conditoris similitudine degener aberrat, tunc fiet de eo quod scriptum est: »Homo cum in honore esset non intellexit, comparatus est iumentis insipientibus, et similis factus est illis .« Quis maior honor potuit homini esse quam ut ad similitudinem sui factoris conderetur et eisdem uirtutum uestimentis ornaretur, quibus et Conditor? De quo legitur: »Dominus regnauit, decorem indutus est ,« id est, omnium uirtutum splendore et totius bonitatis decore ornatus, uel, quod maius homini potest esse dedecus aut infelicior miseria, quam ut hac similitudinis gloria  sui Conditoris amissa, ad informem et irrationabilem brutorum, iumentorumque similitudinem delabatur? Quapropter quisque diligentius attendat prime conditionis sue excellentiam, et uenerandam sancte Trinitatis in seipso imaginem agnoscat, honoremque similitudinis diuine ad quam creatus est nobilitatem morum, exsecutionem uirtutum, dignitatem meritorum habere contendat, ut quando apparuerit qualis sit, tunc similis ei appareat qui se mirabiliter ad similitudinem suam in primo Adam condidit, mirabiliusque in secundo reformauit. Omnis ergo homo qui ad imaginem Dei factus est, illum debet imitari, cuius ad imaginem conditus est, illius debet sequi uestigia, qui eum ad imaginem sui condidit. Consiliarium uero ac protectorem meliorem reperire non  poterit, quam illum qui eum ad imaginem sui condidit, qui eum pretioso sanguine suo redemit, et propter eum homo fieri non est dedignatus: quem procul dubio inueniet si in eum totam spem iuxta Psalmiste uocem proiecerit; ait namque, proiice »super Dominum curam tuam, et ipse te enutriet, nec dabit in eternum fluctuationem iusto .« Omnis enim homo in sua causa deficiens, et in suis hesitans consiliis querit sibi amicum fidelem, in cuius consiliis confidat, qui in suis diffidebat, et talem fiduciam habet in illo, ut omne secretum sui pectoris ei pandat et aperiat.

Quid dulcius est quam ut habeas illum cum quo omnia possis loqui ut tecum? Si ista cum hominibus fiunt, quanto magis cum Deo hoc est agendum, qui  omnes uult saluos fieri et neminem perire? Nam, si ueraciter Deum credimus, eumque diligimus ut debemus, et proximos sicut nosmetipsos, in eum quoque totam spem proiecerimus nostram, ipse nos eripiet et consolabitur. Et, sicut per angelum suum Habacuc prophetam cum prandio in lacum leonum ad Danielem uatem misit, et Philippum, unum de septem diaconibus, ad Eunuchum, ita dabit nobis consolationem et liberationem. Hec sectamini, karissimi, et nulli unquam nocete. Fratres estis, inuicem uos diligite ut ueri Dei discipuli effici mereamini. Nam qui rancida corda uirorum inficit, malitiam inter homines spargit, et qui detrahit fratrem suum, hic homicida est. Et qui abstulerit aliquid patri uel matri, dicitque hoc peccatum non esse,  homicide particeps est. Pater noster sine dubio Deus est, qui nos creauit; mater nostra uero Ecclesia, que nos in baptismo spiritualiter regenerauit. Ergo qui Christi pecunias et Ecclesie rapit, aufert, uel fraudat, homicida est, atque homicida ante conspectum iusti Iudicis esse deputabitur; qui rapit pecuniam proximi sui, iniquitatem operatur, qui autem pecuniam uel res Ecclesie abstulerit, sacrilegium facit. Priuilegia enim Ecclesiarum et sacerdotum sancti apostoli iussu Saluatoris intemerata et inuiolata omnibus decreuerunt manere temporibus. Leges Ecclesie apostolica firmamus auctoritate et peregrina iudicia submouemus, unde et Dominus mentionem faciens Loth per Moysen loquitur, dicens:  »Ingressus es  ut aduena, nunquid ut iudices? « Unaqueque prouincia tam iuxta ecclesiasticas quam iuxta seculi leges suos debet iustos et non iniquos habere iudices, et non externos, nisi apostolice Sedis huius decreuerit auctoritas, quatenus quicunque causam habuerit apud suos iudices iudicetur, et non ad alienos causa uagandi stimulante propter suam uitam despiciens patriam transeat. Sed ad duodecim eiusdem prouincie iudices, ad quorum iudicium omnes cause ciuitatum referuntur, deferatur negotium. Si autem fuerit ecclesiasticus apud episcopos, interueniente primate, siquidem maior causa fuerit; si uero minor metropolitano; si uero fuerit seculare, apud eiusdem ordinis uiros iudicio tam episcoporum, cum Apostolus  priuatorum Christianorum causas magis Ecclesiis deferri, et ibidem sacerdotali iudicio terminari uoluit. Omnis enim oppressus libere sacerdotum, si uoluerit, appellet iudicium et a nullo prohibeatur, sed ab his fulciatur et liberetur. Si autem difficiles cause aut maiora negotia orta fuerint, ad maiorem sedem referantur, et si illic facile discerni non potuerint aut iuste terminari, ubi fuerit summorum congregata congregatio, que per singulos annos bis fieri solet et debet, iuste et Deo placite coram patriarcha aut primate ecclesiastico et coram patricio seculari iudicentur negotia in commune. Quod si difficiliores orte fuerint questiones aut episcoporum uel maiorum iudicia aut maiores cause fuerint, ad Sedem apostolicam, si appellatum fuerit, referantur,  quoniam apostoli hoc statuerunt iussione Saluatoris, ut maiores et difficiles questiones semper ad Sedem deferantur apostolicam, super quam Christus uniuersam construxit Ecclesiam, dicente ipso ad beatum principem apostolorum Petrum: »Tu es  Petrus, et super hanc petram edificabo ecclesiam meam ,« et reliqua. Sit ergo, fratres, constantia nostra aduersus contentiones eorum qui aduersa sapiunt et non que Dei sunt sapiunt, et erit fortior petra constantia nostra, sicut scriptum est, ne timueritis ab eis, neque terreamini a facie eorum qui corpus occidunt, animam autem non possunt occidere. Quod autem in aure auditis, predicate in lumine, illum timentes qui potest animam et corpus occidere, et mittere in gehennam. Fratres mei, »in  carne ambulantes, non secundum carnem militamus. Arma enim militie nostre, non carnalia, sed potentia Deo ad destructionem munitionum consilia destruentes et omnem exaltationem exaltationem extollentem se aduersus scientiam Dei, et in captiuitatem redigentes omnem cogitationem, in obsequium Christo perducentes .« »De cetero, fratres, confortamini in Domino et in potentia fortitudinis eius ,« ut pax uobis multa et gratia a Deo et Domino nostro Iesu Christo ministretur. Amplectimur et osculamur ac si presentes caritatem uestram in unitate spiritus, in uinculo pacis, et caritatis Christi. »Propter quod, karissimi, exspectantes, satagite immaculati et inuiolati inueniri in pace, et Domini nostri longanimitatem salutem  arbitramini. Sicut et carissimus noster Paulus secundum datam sibi sapientiam scripsit uobis sicut et in omnibus epistolis loquens in eis de his, in quibus sunt quedam difficilia intellectu, que indocti et instabiles deprauant, sicut et ceteras scripturas, ad suam perditionem. uos ergo, fratres, prescientes custodite ne insipientium errore traducti excidatis a propria firmitate. Crescite uero in gratia et cognitione Domini nostri Iesu Christi et Saluatoris .« »uos autem, karissimi, memores estote uerborum, que predicta sunt ab apostolis Domini nostri Iesu Christi, qui dicebant uobis quoniam in nouissimo tempore uenient illusores secundum desideria sua ambulantes in impietate. Hi sunt qui segregant semetipsos, animales, spiritum non habentes,  uos autem, karissimi, superedificantes uosmetipsos sanctissime uestre fidei in Spiritu sancto orantes. Ipsos uos in dilectione Domini seruate, exspectantes misericordiam Domini nostri Iesu Christi in uitam eternam. Et hos quidem arguite iudicatos, illos 15 uero saluate de igne rapientes, aliis autem miseremini in timore, odientes eam que carnalis est maculatam tunicam. Ei autem qui potens est uos conseruare sine peccato, et constituere ante conspectum glorie sue immaculatos in exsultatione, soli Deo Saluatori nostro per Iesum Christum Dominum nostrum gloria, magnificentia, et imperium, et potestas ante omnia secula, nunc et per omnia secula seculorum. Amen .«





ITEM EPISTOLA ANACLETI PAPAE. De ordinatione archiepiscoporum et reliquorum episcoporum, atque sacerdotum. De fide, ceterisque causis.


 ANACLETUS episcopus uniuersis episcopis in Italia constitutis.

Quoniam apostolice Sedi debitam reuerentiam erga me caritas uestra distribuit, quia plurimum, karissimi filii, prebuistis. Nam licet Ecclesie in qua sanctus apostolus residens docuit quodammodo nos gubernacula teneamus, tamen profitemur nos  honore et sanctitate minores esse, et propterea omnino festinamus, ut ad gloriam eius beatitudinis peruenire possimus. Igitur consultationibus uestris plenius respondissemus si licuisset, sed infirmitatis ac reliquarum oppressionum onere pressi, breuiter, prout Dominus tribuit, et ut a beato Petro principe apostolorum sumus instructi, a quo et presbyter  sum ordinatus, scribere uobis, sicut petistis, non denegauimus. Ordinationes episcoporum auctoritate apostolica ab omnibus qui in eadem fuerint prouincia episcopis, sunt celebrande. Qui simul conuenientes scrutinium diligenter agant ieiuniumque cum omnibus celebrent precibus, et manus cum sanctis Euangeliis, que predicaturi sunt, imponentes, Dominica die hora tertia orantes, sacraque unctione, exemplo prophetarum et regum capita eorum, more apostolorum, et Moysis ungentes, quia omnis sanctificatio constat in Spiritu sancto, cuius uirtus inuisibilis sancto chrismati est permista, et hoc ritu solemnem celebrent ordinationem. Quod si simul omnes conuenire minime potuerint, assensum tamen suis precibus prebeant, ut ab ipsa ordinatione  animo non desint. Porro et Hierosolymitarum primus archiepiscopus beatus Iacobus qui iustus dicebatur, et secundum carnem, Domini nuncupatus est frater, a Petro, Iacobo et Ioanne apostolis est ordinatus, successoribus uidelicet dantes formam eorum, ut non minus quam a tribus episcopis, reliquisque omnibus assensum prebentibus ullatenus episcopus ordinetur, et communi uoto ordinatio celebretur. Reliqui uero sacerdotes a proprio ordinentur episcopo, ita ut ciues et alii sacerdotes assensum prebeant, et ieiunantes ordinationem celebrent, similiter et diaconi ordinentur. Ceterorum autem graduum distributioni trium ueracium testimonium cum episcopi scilicet probatione sufficere potest. Accusatio quoque eorum super qua nos consulere uoluistis, non nisi  ab idoneis et probatissimis uiris, qui et suspicionibus et sceleribus careant, fieri debet, quia Dominus sacri sui corporis tractatores a uilibus et reprobis et non idoneis personis infamari noluit nec calumniari permisit, sed ipse proprio flagello peccantes sacerdotes a templo eiecit, unde liquet quod summi sacerdotes, id est, episcopi, a Deo sunt iudicandi, non ab humanis aut praue uite hominibus lacerandi, sed potius ab hominibus fidelibus portandi, ipso Domino exemplum dante, quando per seipsum et non per alium uendentes et ementes eiecit de templo, et mensas nummulariorum et cathedras uendentium proprio euertit flagello et eiecit de templo. Et sicut alibi ait: »Deus stetit in synagoga deorum, in medio autem deos « decernit. Et  alibi: »Ego dixi, dii estis et filii excelsi omnes ;« nullus enim  inuenitur inter nos qui uelit suum seruum ab alio quam a se iudicari. Quod si presumptum fuerit, aut multa ipse indignatione irascitur, aut potius ultionem querit super eo. Si uero hoc inter homines agitur, quid putatis faciet Deus deorum, et Dominus dominantium, qui ultionem suorum promisit non differe seruorum? Unde et ipse per Prophetam loquitur, dicens. »Deus ultionum Dominus, Deus ultionum libere egit ,« et reliqua. Et Apostolus, inquit: »Tu quis es qui iudicas seruum alienum? suo enim Domino stat aut cadit ,« et ipse: »Nolite iudicare inuicem, sed hoc  iudicate magis ne ponatis offendiculum fratri uel scandalum .« Et Dominus per prophetam inquit: »Qui uos tangit, tangit pupillam oculi mei .« Nam si aliquis nunc in malum oculos alicuius principis incipit tractare, manifeste reus maiestatis iudicatur, et infamis efficitur, aut potius capitali sententie subiacet. Hec, fratres, ualde cauenda sunt, et quod homines nolunt sibi fieri Deo deorum non debent inferre, ne forte irascatur Dominus, et faciat uindictam eorum, etiam in eos qui non peccauerunt, quia perit sepissime iustus pro impio. Imitandus est etiam propheta, per quem Dominus ait: Perambulabo in simplicitate cordis mei, in medio domus mee, non proponebam coram oculis meis uerbum Belial, detrahentem in abscondito  sodalem suum, hunc interficiebam, et hi cauendi sunt, de quibus Salomon ait: »Sicut noxius est qui mittit lanceas et sagittas in mortem, sic uir qui fraudulenter nocet amico suo, et cum fuerit deprehensus, dicit: Ludens feci. Sicut carbones ad prunas, et ligna ad ignem, sic homo iracundus suscitat rixas, uerba susurronis quasi simplicia, et ipsa perueniunt ad intima uentris .« Et si detractores quorumque grauiter iudicantur et in perditionis laqueum cadunt, multo magis laceratores et detractores atque accusatores memoratorum eius famulorum atque persecutorum damnantur, et in baratrum, nisi se correxerint et per eorum satisfactionem condignam egerint penitentiam, indubitanter uadunt et uindicibus flammis exuruntur.  Quapropter oportet omnes ab his cauere, et non solum non facere, sed nec facientibus consentire, quia non solum qui faciunt damnantur, sed qui consentiunt facientibus; de talibus et his similibus ipsa ueritas ait: »uulpes foueas habent, et uolucres celi nidos, Filius autem hominis non habet ubi caput suum reclinet ,« id est, in talibus non habitat Dominus, nec ipsi manent in eo; et Salomon loquitur dicens: »Qui fodit foueam, incidet in eam, et qui uoluit lapidem reuertetur ad eum. Lingua fallax non amat ueritatem, et os lubricum operatur ruinas .« Graue est saxum et onerosa arena, sed ira stulti utroque grauior, hominem qui calumniatur anime sanguinem, si usque ad lacum fugerit, nemo  sustinet; qui se iactat et dilatat, iurgia concitat; qui sperat in Domino, sanabitur; qui confidit in corde suo stultus est, qui autem graditur sapienter, ipse saluabitur; qui fortiter premit ubera ad eliciendum lac, exprimit butyrum; qui uehementer emungit, elicit sanguinem, et qui prouocat iras, producit discordias.


Ordo accusationis.

Hec et alia periculosa considerantes apostoli, statuerunt, ne facile commouerentur aut lacerarentur uel accusarentur columne sancte Dei Ecclesie, que apostoli et successores eorum non immerito dicuntur. Sed si quis aduersus eos uel Ecclesias eorum commotus fuerit, aut causas habuerit, prius ad eos  recurrat caritatis studio, ut familiari colloquio commoniti ea sanent que sananda sunt, et caritatiue emendent que iuste emendanda agnouerint. Si autem aliqui eos, priusquam egerint hec, lacerare, accusare, aut infestare presumpserint, excommunicentur et minime absoluantur antequam per satisfactionem, ut iam dictum est, condignam egerint penitentiam, quoniam iniuria eorum ad Christum pertinet, cuius legatione funguntur, nec hoc mirum, quia si quisque nostrum cuidam seruorum legationem iniungeret, et a quoquam impediretur aut subditorum suorum despiceretur, mox indignatus irasceretur, aut talia, prout posset, uindicaret, et ad iniuriam ad contumeliam suam hoc factum reputaret, et talionem, si in presenti non posset, futuris temporibus redderet.  Nam, si in hominis causa hec fiunt, quid putatis Deus faciet de suis qui nec capillum capitis eorum perire dixerit? unde et Dominus per Nahum prophetam loquitur dicens: »Deus emulator et ulciscens Dominus, et habens furorem; ulciscens Dominus in hostes suos, et irascens ipse inimicis suis; ante faciem indignationis eius quis stabit, et quis resistet in ira furoris eius? Indignatio eius effusa est sicut ignis et petre dissolute sunt ab eo. Bonus est Dominus et confortans in die tribulationis et sciens sperantes in se ,« et reliqua. Quedam autem ex his iam aliis fratribus scripsimus, que toties sunt replicanda quotiens fuerint necessaria. Eiectionem quoque  summorum sacerdotum sibi Dominus reseruauit, licet  electionem eorum bonis sacerdotibus et spiritualibus populis concessisset. Electionem enim illorum taliter apostolus fieri iubet: »Si quis sine crimine est, unius uxoris uirum filios habentem fideles, non in accusatione luxurie, aut non subditos ,« et reliqua. Si enim sine crimine sacerdos eligi precipitur, nullatenus ab hominibus criminibus irretitus accusari aut calumniari permittitur, nec ab aliis quam ab his qui sine crimine sunt, et iusta electione, si necessitas fuerit, aut ipsi uolendo Domino seruire elegerint, sacerdotesque sine crimine fieri et ordinari possint, et tales per omnia fuerint quales eligi sacerdotes iubentur. Porro et Moysi precipitur ut eligat presbyteros, unde et in Prouerbiis dicitur, gloria senum canities. Hec uero canities sapientiam  designat, de qua scriptum est. Canities hominum prudentia est, cumque nongentos et amplius annos ab Adam usque ad Abraham uixisse homines legerimus, nullus alius primus appellatus est presbyter, id est senior, nisi Abraham qui multo paucioribus uixisse annis conuincitur: non ergo propter decrepitam senectutem, sed propter sapientiam presbyteri nominantur. Initium enim sacerdotii Aaron fuit, licet Melchisedech prior obtulerit sacrificium, et post hunc Abraham, Isaac et Iacob. Sed hi spontanea uoluntate non sacerdotali auctoritate, ista fecerunt. Ceterum Aaron primus in lege sacerdotale nomen accepit primusque pontificali stola indutus, uictimas obtulit, iubente Domino ac loquente ad  Moysen: »Accipe  Aaron et filios eius, et applicabis ad ostium tabernaculi testimonii. Cumque laueris patrem cum filiis aqua, indues Aaron uestimentis suis, id est, lineam tunicam et superhumerale et rationale quod constringes balteo, et pones tiaram in capite eius, et laminam sanctam super tiaram, et oleum unctionis fundes super caput eius, atque hoc ritu consecrabitur Domino. Filios quoque illius applicabis et indues tunicis lineis cingesque balteo Aaron et liberos eius et impones mitras eis, eruntque sacerdotes mihi religione perpetua .« Quo loco contemplari oportet Aaron summum sacerdotem, id est episcopum fuisse, porro filios eius presbyterorum demonstrasse figuram. Hoc enim fuit inter Aaron summum sacerdotem et filios eius  qui sacerdotes erant, quod Aaron super tunicam accipiebat poderem, stolam sanctam, et coronam auream, mitram et zonam auream, et superhumerale, et reliqua que prefixa sunt: filii autem Aaron super tunicas lineas cincti tantummodo et tiarati assistebant sacrificio Domini; in Nouo autem Testamento post Christum Dominum nostrum a Petro sacerdotalis cepit ordo, quia ipsi primo pontificatus in Ecclesia Christi datus est, dicente Domino ad eum: »Tu es  Petrus et super hanc petram edificabo Ecclesiam meam, et porte inferi non preualebunt aduersus eam, et tibi dabo claues 16 regni celorum .« Hic ergo ligandi atque soluendi potestatem primus accepit a Domino, primusque ad fidem populum gratia Dei, uirtute sue  predicationis adduxit. Ceteri uero apostoli cum eodem pari consortio honorem et potestatem acceperunt, ipsumque principem eorum esse uoluerunt. Qui etiam, iubente Domino, in toto orbe dispersi Euangelium predicauerunt, ipsis quoque decedentibus in locum eorum successerunt episcopi, quorum ordinatio pretaxato fieri debet ordine et modo: quos qui recipit et uerba eorum, Dominum recipit. Qui autem eos spernit, eum a quo missi sunt, et cuius funguntur legatione spernit et ipse indubitanter spernetur a Domino.

uidentes autem ipsi apostoli messem esse multam et operarios paucos, rogauerunt Dominum messis ut mitteret operarios in messem suam. Unde electi sunt ab eis septuaginta discipuli, quorum typum  gerunt presbyteri, atque in eorum locum sunt constituti in Ecclesia, de quorum ordinatione, et reliquorum ministrorum, dixisse supra sufficiat. Porro quod episcopus non ab uno, sed a cunctis, consensu aut presentia comprouincialium est ordinandus, et nullatenus minus quam a tribus ceteris consentientibus cunctis, idcirco, instituente Domino, fieri iubetur, ne aliquid contra fidem Ecclesie unius tyrannica auctoritas moliretur, et regula uel fides confunderetur credentium. Prouincie autem multo ante Christi aduentum tempore diuise sunt maxima ex parte, et postea ab apostolis, et beato Clemente predecessore nostro, ipsa diuisio est renouata, et in capite prouinciarum, ubi dudum primates legis erant  seculi ac prima iudiciaria potestas, ad quos qui per reliquas ciuitates commorabantur, quando eis necesse erat qui ad aulam imperatorum, ut regum confugere non poterant, uel quibus permissum non erat, confugiebant pro oppressionibus suis, uel iniustitiis suis, ipsosque appellabant, quoties opus erat, sicut in lege eorum preceptum erat, ipsis quoque in ciuitatibus uel locis nostris, patriarchas uel primates qui unam formam tenent, licet diuersa sint nomina, leges diuine et ecclesiastice poni et esse iusse sunt, ad quos episcopi, si necesse fuerit, confugerent, eosque appellarent, et ipsi primatum nomine frerentur, et non alii. Relique uero metropolitane ciuitates, que minores iudices habebant, licet maiores comitibus essent, haberent metropolitanos  suos, qui predictis iuste obedirent primatibus, sicut in legibus seculi olim ordinatum erat, qui non primatum, sed aut metropolitanorum, aut archiepiscoporum nomine fuerentur; et licet singule metropoles ciuitates suas prouincias habeant, et suos metropolitanos iudices habere debeant episcopos, sicut prius metropolitanos iudices habebant seculares, primates tamen, ut prefixum est, et tunc et nunc habere iusse sunt, ad quos post sedem apostolicam summa negotia conueniant, ut ibidem quibus necesse fuerit, releuentur, et iuste restituantur, et hi qui iniuste opprimuntur, iuste reformentur atque fulciantur, episcoporumque cause, et summorum negotiorum iudicia  iustissime terminentur. Hec ab antiquis,  hec ab apostolis, hec a sanctis patribus accepimus, uobisque  rimanda et futuris  tenenda temporibus mittimus, et reliquis fratribus predicanda, ac cunctis fidelibus tradenda mandamus, ne pastorum imperitia qui sequuntur deteriores fiant, dicente Domino per prophetam: »Ipsi pastores ignorauerunt intelligentiam ,« quos rursus Dominus detestatur, dicens: »Et tenentes legem nescierunt me .« Nesciri ergo ueritas se ab eis conqueritur, et nescire se principatum nescientium protestatur, quia profecto hi qui ea que sunt Domini nesciunt, a Domino nesciuntur, Paulo attestante, qui ait: »Si quis ignorat, ignorabitur :« hinc et Psalmista non optantis animo, sed prophetantis mysterio, denuntiat, dicens: »Obscurentur oculi eorum ne uideant, et dorsum eorum semper incurua ;«  obscuratis ergo oculis, dorsum flectitur, quoniam cum lumen scientie perdunt qui preeunt, sine dubio ad portanda peccatorum onera inclinantur sequentes. Hic ergo inter manus latronum, et dentes furentium luporum utcunque uersamur. Ideo docere alios et nosipsos, prout Dominus dederit, prouidere debemus. Sane percussor ille dicitur doctor, qui sermone inutili conscientiam percutit infirmorum. Ideo tenere uos et omnes fideles oportet eum qui secundum doctrinam est fidelem sermonem, ut potens sit consolari in doctrina sancta, et contradicentes redarguere, et recte uiuentes atque rectam fidem tenentes consolidare. Illis ergo qui dicunt quod Filius in eo minor est, quia propheta inquit, uerbum faciet Dominus breuiatum uniuerso orbi, ita respondendum  est diuinis testimoniis.





DE EPISCOPIS, ET PRIMATIBUS ET PATRIARCHIS EORUMQUE MINISTRIS.


 uerbum breuiatum quod Dominus faciet super terram non minutionem deitatis in Filio Dei significat, sed dispensationem suscepte carnis annuntiat; in quali dispensatione non solum patre hominis filium, sed etiam angelis legimus, minoratum, Paulo attestante apostolo. Eum autem, inquit, modice minus ab angelis minoratum uidimus Iesum, propter passionem mortis gloria et honore coronatum. Et infra: Propter quam causam non confunditur fratres eos uocare, dicens: Annuntiabo »nomen tuum fratribus meis, in medio Ecclesie laudabo te ,« et propheta inquit: »Minorasti eum paulo minus ab angelis, gloria et honore coronasti eum ,« et ut uerbum Dei Patris  breuiatum in Filio non esse doceamus, hanc Isaie prophete uolumine approbamus sententiam. Nunquid abbreuiatus factus est sermo meus, aut ita paruus, ut non possim redimere, aut non est in me uirtus ad liberandum, dicit Dominus omnipotens, et iterum: Hec dicit Dominus omnipotens: Nunquid abbreuiata est manus mea, ut saluare non possim? Aut non potest uiuificare cor humilium et spiritum contritorum? Et ut brachium Patris que manus est Filium  esse doceretur, intulit, dicens: »Parauit Dominus brachium sanctum suum in oculis omnium gentium, et uidebunt omnes fines terre salutare eius .« Nam et in nouissimo tempore hic sensus non inaniter poterit coaptari, in quo tempore Dominus ex celesti aula ac empireo domicilio pessimi demonis iam ferre dedignans tyrannidem in creaturas suas crudelissime seuientem plasmati condolens, ac sue immense caritatis thesaurum reserare uolens, in castissime uirginis purissimum uterum omnis tori uirilis nescium inenerrabili mysterio, pro redemptione nostra carnem suscipiens aduenit, ut et illum qui habebat mortis imperium sua morte destrueret, et eos quos  in tenebris et umbra mortis captiuos subegerat, uirtutis sue potentia, in ipso paruo et exiguo temporis spatio, liberaret. De hoc etiam exiguo tempore discipulos instruebat, dum eos in lucem  incedere premonebat. »Pueri  nouissima hora est ,« »dum lucem habetis, ambulate in lucem, ne uos tenebre comprehendant . Et in canonicis Apostolorum legitur epistolis: Filioli, nouissima hora est, quia multi  pseudo-prophete exierunt, in hunc mundum .« Et Paulus apostolus: »Tempus enim breue est . Et iterum: Preterit enim figura huius mundi :« Et iterum: Omnia ad correctionem nostram facta sunt, in quos fines seculorum obuenerunt. Nam Dominus in ipsa oratione Dominica breuiauit nobis sermonem, dum nos a multiloquio prohibens, pauca docuerit que pertinent ad salutem. Cum oratis , »nolite multum loqui .« Et infra: uos autem cum oratis, dicite: »Pater noster qui es in celis ,« etc. Non enim propheta Filium Dei in hoc capitulo minoratum designauit in uerbo, quoniam ipse in prophetis retro tempore loquebatur, qui etiam nunc per apostolos et apostolicos uiros nouissimo  tempore loquitur. Ego  qui loquebar  in seruos meos prophetas, ecce adsum. Et alius propheta: »Sicut est ab initio usque in seculum, neque adiectum est ei, neque minuetur illi ,« quoniam ipse est Dominus creature sue. Ecce quale uerbum breuiatum fecit Dominus in orbe terrarum, non quia, ut illi putant, inferiorem Patri intimaret hominibus Filium, sed quia nouissimum eius annuntiaret aduentum. Si ergo, ut predictum est, Aaron filii presbyterorum figuram gestabant, et Aaron summi sacerdotis, id est episcopi, Moyses indubitanter Christi tenebat formam, quoniam fuit similitudo mediatoris Domini Dei, qui est inter Deum et hominem iehsu Christus, qui est uerus dux populorum, et uerus princeps sacerdotum, et Dominus pontificum, cui est honor et gloria in secula seculorum.  Amen





EIUSDEM ANACLETI EPISTOLA ALTERA. De patriarchis et primatibus ac reliquis episcopis; et quod Ecclesia Romana cardo et caput omnium Ecclesiarum sit.


 ANACLETUS seruus Christi Iesu, in apostolica Sede a Domino constitutus, et a sancto Petro apostolorum principe presbyter ordinatus, omnibus episcopis ac reliquis Christi sacerdotibus salutem.

»Benedictus Deus, et Pater Domini nostri Iesu Christi, qui benedixit nos in omni benedictione spirituali in celestibus in Christo. Sicut elegit nos in ipso ante mundi constitutionem, ut essemus sancti et immaculati in conspectu eius in caritate, predestinans nos in adoptionem filiorum per Iesum Christum, in ipsum secundum propositum uoluntatis sue, in laudem glorie, gratie sue, in qua gratificatus est nobis in dilecto Filio suo, in quo habemus redemptionem per sanguinem eius, remissionem  peccatorum secundum diuitias gratie eius, que abundauit in nobis, in omni sapientia, et prudentia, ut notum nobis faceret sacramentum uoluntatis sue secundum beneplacitum eius, quod proposuit in eo, in dispensatione plenitudinis temporum, instaurare omnia in Christo, que in celo, et que in terra sunt in ipso. In quo etiam sorte uocati sumus, predestinati secundum propositum eius qui omnia operatur secundum consilium uoluntatis sue, ut simus in laudem glorie eius qui ante sperauimus in Christo .« De primatibus, karissimi, super quibus me quidam uestrum consuluerunt et apostolice auctoritatis  decretum postulauerunt, aut si esse deberent, aut non, quantum hactenus de his  a beato Petro apostolico, et a reliquis apostolicis, ac a beato Clemente nostro sancto predecessore et martyre nouimus statutum, denegare uobis minime possumus. Et quis est qui querentibus fratribus denegare possit dubitationes, uel necessitates eorum?

Sacerdotum, fratres, ordo bipertitus est, et sicut Dominus illum constituit, a nullo debet perturbari- Scitis autem a Domino apostolos esse electos et constitutos, et postea per diuersas prouincias ad predicandum dispersos. Cum uero messis cepisset crescere, uidens paucos esse operarios, ad eorum adiumentum septuaginta eligi, precepit discipulos. Episcopi uero Domini apostolorum, presbyteri quoque  septuaginta discipulorum locum tenent. Episcopi autem non in castellis, aut modicis ciuitatibus debent constitui, sed presbyteri per castella, et modicas ciuitates atque uillas debent ab episcopis ordinari et poni, singuli tamen per singulos titulos suos. Et episcopus non ab uno, sed a pluribus debet episcopis ordinari, et, ut dictum est, non ad modicam ciuitatem, ne uilescat nomen episcopi, aut alicubi, sed ad honorabilem 17 urbem titulandus et denominandus est. Presbyter uero ad quemcunque locum uel ecclesiam in eo constitutam est preficiendus, atque in ea diebus uite sue duraturus; amplius quam isti duo ordines sacerdotum, nec nobis a Deo collati sunt, nec apostoli docuerunt.





DE ORDINE EPISCOPORUM uEL PRIMATUM.


 Episcoporum uero unus est ordo, licet sint primates illi, qui primas ciuitates tenent, qui et in quibusdam locis patriarche a nonnullis uocantur. Illi autem qui in metropoli a beato Petro apostolo, ordinante Domino, et a predecessore nostro predicto  sancto Clemente, seu a nobis constituti sunt, non omnes primates uel patriarche esse possunt, sed ille urbes, que prefatis et priscis temporibus primatum tenuere, episcoporum, patriarcharum aut primatum nomine fruantur, relique uero metropoles archiepiscoporum,  aut metropolitanorum, et non patriarcharum, aut primatum utantur nominibus, quia hec eadem et leges seculi in suis continent principibus, alie autem prime ciuitates quas uobis conscriptas in quodam tomo mittimus, a sanctis apostolis et a beato Clemente, siue a nobis, primates predicatores acceperunt. Hec uero sacrosancta Romana et apostolica Ecclesia non ab apostolis, sed ab ipso Domino Saluatore nostro primatum obtinuit, et eminentiam potestatis super uniuersas Ecclesias, ac totum Christiani populi gregem assecuta est, sicut ipse beato Petro apostolo dixit: »Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum. Et quecunque ligaueris super terram, erunt  ligata et in celo, et quecunque solueris super terram, erunt soluta et in celo .« Adhibita est etiam societas in eadem Romana urbe beatissimi apostoli Pauli uasis electionis, qui uno die, uno quoque tempore, gloriosa morte, cum beato Petro, sub principe Nerone agonizans coronatus est, et ambo sanctam Romanam Ecclesiam consecrarunt, aliisque omnibus urbibus, in uniuerso mundo, eam sua presentia atque uenerando triumpho pretulerunt. Et, licet pro omnibus assidua apud Dominum omnium sanctorum fundatur oratio, his tamen uerbis Paulus beatissimus apostolus Romanis proprio chirographo pollicetur, dicens: »Testis enim mihi est Deus, cui seruio in spiritu meo in Euangelio filii eius, quod sine intermissione memoriam  uestri facio semper in orationibus meis .«



De sede Romana.

Prima ergo sedes est celesti beneficio Romane Ecclesie, quam  beatissimi Petrus, et Paulus, suo martyrio consecrarunt. Sic Roma, que prius erat cacodemonis artificio omnium errorum mater et altrix, excussis tenebris, et uanis superstitionum ritibus abiectis, filiorum Dei, exorto sole iustitie, facta est copiosa propagatrix.



De sede Alexandrina.

Secunda autem sedes apud Alexandriam beati Petri nomine a Marco eius discipulo atque Euangelista consecrata est, quia ipse et in Aegypto primum  uerbum ueritatis directus a Petro predicauit et gloriosum suscepit martyrium. Cui uenerabilis successit Abilius.



De sede Antiochena.

Tertia autem sedes apud Antiochiam eiusdem, id est beati Petri apostoli habetur honorabilis, quia illic, priusquam Romam ueniret, habitauit, et Ignatium episcopum constituit, et illic primum nomen Christianorum nouelle gentis exortum est. Reliquas uero, ut prediximus, in quodam tomo, prolixitatem uitantes epistole, uobis conscriptas direximus. Inde namque et beati Apostoli inter se statuerunt ut episcopi singularum scirent gentium, quis inter eos primus esset: quatenus ad eum potior eorum sollicitudo  pertineret. Nam et inter beatos apostolos quedam fuit discretio. Et licet omnes essent apostoli, Petro tamen a Domino est concessum, et ipsi inter se idipsum uoluerunt, ut reliquis omnibus preesset apostolis, et Cephas, id est caput, et principium teneret apostolatus. Qui et eamdem formam suis successoribus et reliquis episcopis tenendam tradidit. Et non solum hoc in Nouo Testamento est constitutum, sed etiam in ueteri fuit. Unde scriptum est: »Moyses et Aaron in sacerdotibus eius ,« id est primi inter eos fuerunt. Et quamuis ita ordinatum fuerit, nemo tamen quod suum est, querat, sed quod alterius, unde ait beatus apostolus Paulus: »Unusquisque placeat proximo suo in bonum ad edificationem .« Et  sicut ipse Saluator suis ait discipulis: »Qui maior est uestrum, erit minister uester ,« et reliqua. Et licet super his aliqua dicta fuerint, repetentes tamen sepius, admonemus ut semper in omnibus, et ab omnibus uitentur elationes mentis et corporis. Et quanto maior unusquisque uidetur esse, tanto sit humilior, sicut Dominus Saluator noster non uenit ministrari, sed ministrare. Et, si frater aliquis preoccupatus fuerit in aliquo delicto, uos qui spirituales estis, instruite eum in spiritu lenitatis. Si que uero alie cause difficiliores inter uos orte fuerint, ad huius sancte Sedis apicem eas quasi ad caput referte, ut apostolico terminentur iudicio, quia sic Dominum uelle ab eoque ita constitutum esse antedictis testimoniis declaratur. Hec uero  apostolica Sedes cardo et caput factum est a Domino, et non ab alio constituta, et sicut cardine ostium regitur. Sic huius sancte Sedis auctoritate omnes Ecclesie, Domino disponente, reguntur.

Accusatores autem et testes esse non possunt, qui ante hesternum diem aut nudiustertius inimici fuerint, ne irati nocere cupiant, uel lesi ulcisci uelint. Inoffensus igitur accusatorum et testium affectus querendus est, et non suspectus. Causam enim uestram alieno nolite committere iudicio, ualde enim iniquum est ut omissis suis, alii quilibet aliorum se causis immisceant, quoniam nullis in locis spiritualis cura deficit, sed se per omnia, qua nomen Domini predicatur, extendit. Studendum est omnibus,  ne  emulationes male, sed pie sint inter uos dilectiones, quia in hoc uos omnes Domini discipulos esse ueros nouerint, si dilectionem habueritis adinuicem. Ex omni ergo genere plurimos Deus dignatur attrahere, quos exitus de potestate tenebrarum transferat in regnum filii caritatis sue, et de uasis ire faciat uasa misericordie.

Unde nobis summopere studendum est, ut cooperatores simus gratie Dei, quia ad hoc uocati sumus, eiusque familiari colloquio sociati, et sacerdotes sacrati, ut fructuosos illi manipulos reportemus, cooperante gratia eius. Necesse est enim ut rectores a subditis timeantur, ab ipsisque corrigantur, ut  humana formidine peccare metuant, qui diuina iudicia non formidant: deteriores quippe sunt qui doctorum uitam, moresque corrumpunt, his qui substantias aliorum, prediaque diripiunt, ipsi autem ea que extra nos, licet nostra sint, auferunt, nostri quoque detractores et morum corruptores nostrorum siue qui aduersus nos armantur, proprie nosipsos decipiunt. Et ideo iuste infames sunt, et merito ab Ecclesia extorres fiunt.

Pro meritis ergo plebis sepe pastores deprauantur Ecclesie, ut procliuius corruant qui sequuntur. Capite uidelicet languescente, facilius reliqua membra corporis inficiuntur, ut scriptum est: »Omne caput languidum, et omne cor merens, a planta pedis usque ad uerticem capitis, non est in eo sanitas  .« Quapropter manifestum est diabolum  cordibus plebium suadere, ut doctores atque pastores suos detractoribus irrogent uel accusent ut plebibus languescentibus, uel mala agentibus, non tenentibus pastoribus frena eorum lasciuiant atque in ima ruant. Multum uero distant damna morum a damnis rerum temporalium,  cum ista extra nos sint, illa uero in nobis. Sententia quoque Cham filii Ne damnantur, qui suorum doctorum uel prepositorum culpam produnt, sicut Cham qui patris pudenda non operuit, sed magis deridenda monstrauit. Doctor autem uel pastor Ecclesie, si a fide exorbitauerit, erit a fidelibus corrigendus, sed pro reprobis moribus magis est tolerandus quam distringendus, quia rectores Ecclesie a Deo iudicandi sunt, sicut ait Propheta: »Deus stetit in synagoga deorum, in medio autem deos diiudicat ;« unde oportet unumquemque fidelem, si uiderit aut cognouerit plebes suas aduersus pastorem suum tumescere, aut clerum detractoribus uacare, hoc uitium pro uiribus exstirpare prudenterque corrigere satagat, nec eis in quibuscunque  negotiis misceri, si incorrigibiles apparuerint antequam suo reconcilientur doctori, presumat, quoniam tam sacerdotes quam reliqui fideles omnes debent habere summam curam de his qui pereunt, quatenus eorum redargutione, aut corrigantur a peccatis, aut si incorrigibiles apparuerint, ab Ecclesia separentur.





DE SUBIECTIS QUI AMICI SUNT INIMICIS EPISCOPORUM SUORUM.


 Ait ergo beatus princeps apostolorum Petrus de sancto predecessore nostro Clemente plebibus predicando, quando docebat eas qualiter ei obedire deberent, eumque obseruare inter cetera, ait: Si inimicus est alicui pro actibus suis, uos nolite exspectare, ut ipse uobis dicat, cum illo nolite amici esse, sed prudenter obseruare debetis, et uoluntati eius absque communicatione obsecundare, et auertere uos ab eo, cui ipsum sentitis aduersum, sed nec loqui his quibus ipse non loquitur: ut unusquisque qui hic in culpa est, dum cupit omnium uirum amicitias ferre, festinet citius reconciliari ei qui omnibus preest, et per hoc redeat ad salutem, cum obedire ceperit monitis presidentis. Si uero quis amicus fuerit his quibus ipse amicus non est, et locutus fuerit his quibus  ipse non loquitur, unus est: et ipse ex illis qui exterminare Dei Ecclesiam uolunt, et reliqua. His aliisque quamplurimis documentis facile unusquisque aduertere potest, qualiter obedire, et obtemperare debet prepositis suis, et qualiter circa eos agendum sit, quibus ipsi aut amici sunt aut inimici. Si quis enim hec precepta non obseruauerit, hostis est anime sue, et non tantum infamis, sed et excommunicatus atque alienus ab Ecclesia efficitur, quoniam necesse est ea uitia ferro abscindere que aliis medicaminibus non sanantur. Parcat unusquisque a laceratione, uel detractione lingue sue, caueatque ne aut linguam, aut aures habeat prurientes, id est, ne aut aliis deroget, detrahatque quoscunque, aut alios audiat derogantes uel detrahentes, custodiatque quisque sermones suos, et sciat quia quicunque de aliis loquitur, sua sententia iudicabitur. Caueat  etiam omnis fidelis, ne derogando quod in domo cuiusquam agitur, alia domus per eum cognoscat, sed omnium Christianorum domos quasi proprias amet. Nemo enim inuito auditori libenter refert, sitque uniuscuiusque studium, non solum oculos castos seruare, sed et linguam. uos autem, karissimi, qui estis sub disciplina Domini constituti, sic uos exhibete, ut ueri ministri et dispensatores mysteriorum eius, ut non uituperetur ministerium uestrum, ne fiat in uobis sicut scriptum est: »Ecce sicut populus sic sacerdos .« Sic enim uos uestrosque et cunctos corrigite, ut nemini noceatis, quatenus et ab hominibus bonam acquiratis famam 18 et a Deo mercedis premium in eterna beatitudine percipere mereamini. Et si quid aduersi  de unitate Ecclesie acciderit, radicitus amputetur, ut Dei Ecclesia fructusque seruorum maneant inconcussa. »Propter quod, karissimi, exspectantes satagite immaculati ei inueniri in pace, et Domini nostri Iesu Christi longanimitatem salutem arbitremini .« »Estote ergo prudentes, atque uigilate in orationibus, ante omnia autem mutuam in uobismetipsis caritatem continuam habentes, quia caritas operit multitudinem peccatorum, hospitales inuicem sine murmuratione. Unusquisque, sicut accepit gratiam, in alterutrum illam administrantes, sicut boni dispensatores multiformis gratie Dei; si quis loquitur quasi sermones Dei, si quis ministrat tanquam ex uirtute quam administrat Deus, ut in omnibus honorificetur Deus, per Iesum Christum, cui est gloria et imperium in secula seculorum. Amen .«





INCIPIUNT DECRETA EuARISTI PAPAE. De ordinatione diaconorum et legitimo coniugio, atque de fide et non iniuriandis episcopis aut lacerandis. 


 Dilectissimis fratribus uniuersis Africe regionis episcopis EuARISTUS.

Consulentibus uobis, fratres karissimi, quid super his, que in uestris continebantur scriptis uisum esset, uel quid docilis ratio persuaderet, aut quid a beatis apostolis nobis traditum, aut custoditum remaneret, optantes  nostris institui documentis. Si quidem dilectio uestra normam secuta prudentium ad sedem Apostolicam referre maluit, quasi ad caput, quid deberet de rebus dubiis custodire potius quam usurpatione presumere.



De ordinatione septem diaconorum.

Diaconi  in unaquaque ciuitate iuxta apostolorum constituta septem debent esse, qui custodiant episcopum predicantem,  ne aut ipse ab insidiatoribus quoquo modo infestetur, aut ledatur a suis, aut uerba diuina detrahendo aut insidiando polluantur, uel despiciantur, sed ueritas spirituali redoleat feruore, pax predicata labiis animi cum uoluntate concordet.



De coniugio legitimo.

Similiter custoditum et traditum habemus, ut uxor legitime uiro iungatur. Aliter enim legitimum, ut a Patribus accepimus, et a sanctis apostolis, eorumque successoribus traditum, inuenimus, non fit coniugium, nisi ab his qui super ipsam feminam dominationem uidentur habere, et a quibus custoditur, uxor petatur, et a parentibus aut propinquioribus sponsetur, et legibus detur, et suo tempore sacerdotaliter, ut mos est, cum precibus et oblationibus a sacerdote  benedicatur, et a paranymphis, ut consuetudo docet, custodita et sociata a proximis tempore congruo petita legibus detur, et solemniter accipiatur, et biduo uel triduo orationibus uacent et castitatem custodiant, ut bone soboles generentur, et Domino in actibus suis placeant. Taliter enim et Domino placebunt, et filios non spurios, sed legitimos, atque hereditabiles generabunt. Quapropter, filii karissimi, et merito illustres fide catholica suffragante, ita peracta legitima scitote esse coniugia. Aliter uero presumpta non coniugia, sed aut adulteria, aut contubernia, aut stupra, uel fornicationes potius quam legitima coniugia esse non dubitate, nisi uoluntas propria suffragata fuerit et uota succurrerint legitima. Nam fructus  diuinus est precepta diuina custodire. Ea quoque deserere presumptionem fieri nulli dubium est. Cur ergo indignum est unitatem Ecclesie custodiri? idemque omnes pariter et sentiamus, et pronuntiemus. Si enim aliter presumpta fuerint, perdunt profecto ipsi transgressores seipsos quia semetipsos decipiunt.  Hec cuncta recitanda per omnes Ecclesias Africanas scripta dirigite, et istis connectite, quas adiunximus litteras perfectorum, ut de his que inique laudantur  iudicium fiat, et inhibita cerceantur, et preterita mala, et illicita coniugia, si doceantur admissa, digna seueritate corripiantur. De cetero uero caueantur talia per omnes Ecclesias, ne Ecclesie sanctitas per nostram fatigata negligentiam, perdat priuilegia que est per uiros uenerabiles consecuta.

De his uero quibus ab insidiatoribus fatigamini, unde et nos consulere, et a nobis edoceri inter cetera uoluistis, eo quod sint quidam qui arbitrantur de Patre solo dictum esse, quia ipse solus habet immortalitatem et lucem habitat inaccessibilem, ita  eos apostolicis percutite ferulis, et diuinis redarguite preceptis: Non enim solus Pater sine Filio lucem inaccessibilem habitat, quia ubi Pater est, ibi etiam Filium esse indubitabili fide credendum est; nam si solus Pater sine Filio  lucem habitat inaccessibilem, necesse est ut sequestratam Pater a Filio habeat mansionem; quod si ita est, quonam modo idem Filius ad dexteram Patris astans a beato martyre Stephano dicitur conspici, si Pater secundum eos solus dicitur sedibus lucis contineri. Absit hoc a sensu fidelium Christo in unitate fidei adherentium, quoniam sicut non obest Filio cum solus dicitur Pater lucem inaccessibilem habitare, ita non obest Patri cum sapientia, que est Filius, dicitur gyrum celi sola circuire; Pater itaque, cum  sit inuisibilis et ingenitus in se, in Filio uisus Apostoli testimonio comprobatur, et in Filio a se inenarrabiliter genito mansisse ac requieuisse monstratur, ipso Filio in propheta loquente: »Qui me genuit, requieuit in tabernaculo meo ;« et in Euangelio: »Pater in me manens facit opera hec ,« et, »Deum nemo uidit unquam, nisi unigenitus Filius qui est in sinu Patris ;« si enim in sinu Patris erat Filius ab initio, et ex corde Patris uerbum bonum eructatum est, quomodo non in corde paterno consistens lucem cum eodem inaccessibilem habitasse credendus est? Nunquid Pater absque ulla luce in Filio potuit commanere, aut in tabernaculo Filii  sine eadem potuit requiescere, cum idem Filius candor sit eterne lucis, et speculum sine macula deitatis, quam Salomon super salutem suam dilexisse se dicit, in cuius spem semper delectari gestiuit: super salutem et spem  dilexi illam, et pro luce proposui habere eam, quoniam inexstinguibile est  lumen eius Hanc ergo Dauid propheta lucem desiderans anxius proclamat, dicens: »Emitte lucem tuam et ueritatem tuam ,« et iterum: »In lumine tuo uidebimus lumen .« In huius igitur luminis claritate Filius seipsum in monte tribus discipulis preostendit, qui metu mortis perterriti, prostratique in faciem, sibi uite finem adesse senserunt: hanc, inquam, lucem in se fuisse demonstrans Filius proclamabat, et ut in eadem incederent, discipulos premonebat: »Dum lucem habetis , ambulate in lucem ;« et iterum: »Ego sum lux mundi. Qui sequitur me non ambulat in tenebris, sed habebit lumen uite eterne ;« et euangelista: »Erat lux uera, ait, que illuminat omnem hominem uenientem  in hunc mundum .« Si hec lux, que credentibus promittitur, in Filio esse probatur, et cum eterno eterna esse dicitur, quomodo a uobis inaccessibili luce Patris Filius separatur. Si enim Filius Deus uerus et uita eterna est, sine dubio in hac luce simul cum Patre habitare credendus est, quam nullus modo nostrum in hoc mortali corpore constitutus potest aliquatenus contueri. Sed dum apparuerit, tunc uere illum uidebit sicuti est, qui eius conspectibus fuerit dignus coaptari, et non sicut Moyses ceterique prophete per enigmata et figuram, sed ipsam ueraciter in Filio, secundum Apostolum, contuebitur deitatis imaginem. Nam si hunc eumdemque, prophete sub testimonio, subsequente sereno mentis intuitu, inuestigare  uolueris, inuenies Filium non posse ab hac luce Patris penitus separari, quoniam cum solum Filium dixerit in terra cum hominibus conuersatum, Patrem ab illo non est credendum fieri alienum,  »Si testimonium enim hominum accipimus, testimonium Dei maius est: quoniam hoc est testimonium Dei quod maius est, quia testificatus est de Filio suo. Qui credit in Filium Dei, habet testimonium Dei in se; qui non credit in Filium mendacem facit eum, quia non credit in testimonium quod testificatus est Deus de Filio suo. Et hoc testimonium est, quoniam uitam eternam dedit nobis Deus, et hec uita est in Filio eius: qui habet Filium, habet uitam eternam, qui non habet Filium Dei, non habet uitam. Hec scribo uobis, ut sciatis quoniam uitam habetis eternam, qui creditis in nomine Filii Dei. Et hec est fiducia quam habemus ad eum, quia quodcunque petierimus secundum uoluntatem eius audit nos, et scimus quia audit nos quidquid petierimus,  scimus quoniam habemus petitiones quas postulamus ab eo. Qui scit fratrem suum peccare peccatum non ad mortem, petat, et dabitur ei uita peccanti non ad mortem. Est peccatum ad mortem, non pro illo dico ut roget quis: Omnis iniquitas peccatum est, et est peccatum ad mortem. Scimus quia omnis qui natus est ex Deo non peccat, sed generatio Dei conseruat eum, et malignus non tangit eum. Scimus quoniam ex Deo sumus et mundus totus in maligno positus est. Et scimus quoniam Filius Dei uenit, et dedit nobis sensum, ut cognoscamus uerum Deum, et simus in uero Filio eius. Hic est uerus Deus et uita eterna .« Hec uero, fratres, predicate, hec omnibus nuntiate; uos uero inuicem exhorta mini, perfecti estote, semperque gaudete, pacem autem  sectamini in omnes, et Deus pacis et dilectionis erit uobiscum; Deo autem et Patri nostro gloria in secula seculorum. Amen.





ITEM EPISTOLA EuARISTI PAPAE Quod Christus sit caput et sponsus Ecclesie, et qualiter sacerdotes suas ecclesias et ecclesie eorum eos debeant diligere.


 EuARISTUS urbis Rome episcopus omnibus per Aegyptum conglutinatis fratribus in Domino salutem.

Unum nos, fratres, sentire oportet et agere, ut  in nobis unum cor et una anima esse probetur. Scimus namque, sicut a Patribus accepimus, Christum esse caput, cuius et membra sumus. Ipse enim est sponsus, et Ecclesia sponsa, cuius filii nos sumus. Et ideo unum Patrem habemus in celis Dominum. Sacerdotes uero uice Christi legatione funguntur in Ecclesia. Et sicut ei sua coniuncta est sponsa, id est Ecclesia, sic episcopis iunguntur Ecclesie unicuique pro portione sua. Et sicut uir non debet negligere uxorem suam, sed diligere et caste custodire, sic episcopus et multo magis  custodire, et amare, atque prudenter regere debet Ecclesiam. Et, uelut uxor que sub manu est uiri, obedire debet uiro suo, eumque diligere et amare, ita potius Ecclesia etiam episcopo suo in omnibus  obedire eumque diligere et amare, ut animam suam debet, quia illud fit carnaliter, istud spiritualiter; et, sicut uir non debet adulterare uxorem suam, ita nec episcopus Ecclesiam suam, id est, ut illam dimittat ad quam sacratus est, absque ineuitabili necessitate, aut apostolica, uel regulari mutatione, et alteri se, ambitus causa, coniungat. Et sicut uxori non licet 19 dimittere uirum suum, ut alteri se  matrimonio societ, aut eum adulteret, licet fornicatus sit uir eius, sed iuxta Apostolum, aut uiro suo reconciliari debet, aut manere innupta: ita Ecclesie non licet dimittere aut ab ea segregare episcopum suum, ut alterum  accipiat, sed aut ipsum habeat, aut innupta maneat, id est,  ne alterum episcopum, suo uiuente, accipiat, ne fornicationis aut adulterii sui crimen incurrat. Nam, si adulterata fuerit, id est, si se alteri episcopo iunxerit, aut super se alterum episcopum adduxerit, aut esse fecerit uel desiderauerit, per acerrimam  penitentiam, aut suo reconcilietur episcopo, aut innupta permaneat. Unde et Dominus loquitur in Euangelio, dicens: »Si quis uiderit mulierem ad concupiscendum, iam mechatus est eam in corde suo .« Episcopum uero oportet opportune atque sine intermissione Ecclesiam suam docere, eamque prudenter regere et amare, ut a uitiis se abstineat et salutem consequi possit eternam. Et illa cum tanta reuerentia eius doctrinam debet suscipere, eumque amare et diligere, ut legatum Dei et preconem ueritatis, quia, testante ueritate: »Quecunque ligauerit super terram, erunt ligata et in celo, et quecunque soluerit super terram, erunt soluta et in celo .« Nimis timenda est, fratres, hec sententia, et preuidendum est  uobis ne offendatis eos qui tantam a Domino habent potestatem. Et ideo potius obediendi, diligendi, et summopere uenerandi sunt, non detrahendi uel lacerandi aut eiiciendi, sed portandi et amandi, ipso dicente Domino: »Qui uos audit, me audit, et qui uos spernit, me spernit .« Ideo hec uobis et omnibus fidelibus scribimus, fratres, ut ab his uos caueatis, et posteris uestris non malum, sed bonum exemplum relinquatis, quoniam iniuria episcoporum ad Christum pertinet, cuius uice funguntur. Audiuimus enim quosdam a uobis infamatos et dilaceratos episcopos, ac e ciuitatibus propriis pulsos, quia alibi episcopi constitui non possunt, nisi in ciuitatibus non minimis, et alios in eis ipsis uiuentibus constitutos. Ideo hec uobis scribimus, ut sciatis  hoc fieri non licere, sed proprios reuocari et integerrime restitui debere, illos uero qui adulterina feditate sponsas suas quas et uxores eorum prefixo tenore esse intelligimus, tenent, eiici ut adulteros atque infames fieri, eosque ab ecclesiasticis honoribus arceri iubemus. Si autem aduersus eos aliquam querelam habueritis, his peractis, inquirendum erit et auctoritate huius sancte Sedis terminandum. Et, ne omnia nunc sigillatim dicam, omne bonum  caritas facere uos docebit, sicut econtrario eos qui a salute alieni sunt, omne malum facere, odium docet. Unde ut uos qui ueri Dei estis discipuli, abiicite a cordibus uestris ante omnia discordias et aliorum dissensiones, ex quibus omne opus malum, procedit, et benignitatem  ac simplicitatem tota mente seruate. uerumtamen scitote cuncti quod supra omnes uos laboret episcopus, quia unusquisque uestrum suum proprium fert laborem, ille uero et suum et singulorum. Et ideo sicut ille pro uobis omnibus, ita et uos omnes summopere laborare pro eo debetis, intantum ut si etiam necesse fuerit, animas uestras pro eo ponatis, sicut et ipse animam suam pro uobis, si necesse fuerit, ponere debet, ipso dicente Saluatore: »Bonus pastor animam suam dat pro ouibus suis ,« uos uero obedite eis, et uigilate pro eis, quia ipsi pro uobis uigilant, quasi rationem pro animabus uestris reddituri, ut cum gaudio hoc faciant et non gementes.

 Non est itaque a plebe aut uulgaribus hominibus arguendus, uel accusandus episcopus, licet sit inordinatus, quia pro meritis subditorum disponitur a Deo uita rectorum, exemplo Dauid peccantis ad comparationem principum qui ex merito plebis preuaricantur. Sacerdotes enim exquirere debent peccata populorum, et sagaci sollicitudine unumquemque probare, iuxta testimonium Domini ad Ieremiam loquentis: »Probatorem  dedi te populo meo robustum, et scies et probabis uiam eorum .« Ideo ista dico, quia insidiator bona sepissime solet conuertere in malum, et in electis ponit maculam. Unde si qui sunt uituperatores aut accusatores episcoporum, uel reliquorum sacerdotum, non oportet eos a iudicibus Ecclesie audiri, antequam  eorum discutiatur estimationis suspicio uel opinio, qua intentione, qua fide, qua ueritate, qua uita, qua conscientia, quoue merito, si pro Deo, aut pro uana gloria, aut inimicitia, uel odio, aut cupiditate ista sumpserint necne. Hec omnia fideliter sunt perscrutanda et diligenter pertractanda. Nam sunt nonnulli qui prepositos suos peruerse reprehendunt, si uel parum ipsis molesti exstiterint. Idcirco recto oculo primatibus Ecclesiarum prouidendum est, ne quisquam eorum innocens uexetur aut scandalizetur, intendentibus sententie Domini qua ait: »Si quis scandalizauerit unum de pusillis istis, melius est illi ut suspendatur mola asinaria collo eius, et demergatur in profundum maris ,« et reliqua. Deus autem omnipotens,  ut nos a precipitate sententie probatione compesceret , mala tamen Sodome noluit audita iudicare priusquam manifeste agnosceret que dicebantur, unde ipse ait: »Descendam et uidebo utrum clamorem qui uenit ad me, opere compleuerint, an non est ita ut sciam .« Deus omnipotens, cui nichil absconditum est, sed omnia ei manifesta sunt, etiam antequam fiant, non ob aliud hec et alia multa  per se inquirere dignatus est, nisi ut nobis exemplum daret ne precipites in discutiendis et iudicandis negotiis essemus, et ne mala quorumdam prius quisquam presumat credere quam probare. Cuius exemplo monemur, ne ad proferendam sententiam unquam  precipites simus, aut temere, indiligenterque indiscussa queque quoquomodo iudicemus, dicente ueritatis uoce: »Nolite iudicare ut non iudicemini, in quo enim iudicio iudicaueritis iudicabimini ,« et reliqua. Nam mala audita nullum moueant, nec passim dicta absque certa probatione quisquam unquam credat; sed ante audita diligenter inquirat, ne precipitando quidquam aliquis agat. Si enim Dominus omnium Sodomorum mala, quorum clamor ad celum usque peruenerat, omnia sciens, prius credere nec iudicare uoluit quam ipse ea cum fidelibus testibus diligenter inuestigans, que audierat et opere ueraciter cognosceret: multo magis nos, humani et peccatores homines, quibus incognita  sunt occulta iudicia Dei, et hec precauere, et nullum ante ueram iustamque probationem iudicare, aut damnare debemus, manifeste Apostolo dicente Paulo qui ait: »Tu quis es qui iudicas seruum alienum? suo enim Domino stabit aut cadet ;« unde et per prophetam Dauid Dominus loquitur dicens: »Nolite exaltare in excelsum cornu uestrum « loquentes in ceruice ueteri, quia neque ab oriente, neque occidente, neque a solitudine montium, sed Dominus iudex hunc humiliabit et exaltabit, quia calix in manu Domini ex uino meraco ad plenum mistus, et propinabit ex eo, uerumtamen feces eius potabunt bibentes omnes impii terre. Ego autem annuntiabo in sempiternum, psallam Deo Iacob. Et alibi idem ait Propheta:  »Ab increpatione tua Deus Iacob ,« consopitus est et currus et equus. Tu terribilis es, et quis stabit aduersum te? Ex tunc ira tua, de celo autem fecisti iudicium, terra timens, et tacebit cum surrexerit, ad iudicandum Deus, ut saluos faceret omnes mites terre. Et Apostolus ait: »Mihi uindictam, ego retribuam .« Et alibi inquit idem apostolus: »Sufficit unicuique obiurgatio que fit a plurimis, ita ut magis donetis et consolemini, ne forte abundantiori tristitia absorbeatur is qui in angustia est. Propter quod obsecro uos ut confirmetis in illo caritatem (II Cor. II, 6.« Et Dominus in Euangelio ait: »Diliges Dominum Deum tuum ex toto corde tuo, et ex tota anima tua, et ex omnibus uiribus tuis, et proximum tuum sicut  teipsum .« Dilectio enim proximi malum non operatur. Propter quod iuxta Apostolum inexcusabilis es, o homo omnis qui iudicas; in quo enim iudicas alterum teipsum condemnas, eadem agens que iudicas. Scimus enim quoniam iudicium Dei est secundum ueritatem in eos qui talia agunt. Existimas autem hoc, o homo omnis qui iudicas eos qui talia agunt et facis ea, quia tu effugies iudicium Dei? An diuitias bonitatis eius, et patientie, et longanimitatis contemnis? Ignoras quoniam benignitas Dei ad penitentiam te adduxit. Secundum autem duritiam tuam, et impenitens cor thesaurizas tibi iram in die ire et reuelationis iusti iudicii Dei qui reddet unicuique secundum opera eius. His quidem qui secundum patientiam boni operis gloriam et honorem  et incorruptionem, querentibus uitam eternam. His autem qui ex contentione, et qui non acquiescunt ueritati, credunt autem iniquitati, ira et indignatio, tribulatio et angustia in omnem animam hominis operantis malum, Iudei primum et Greci. Gloria autem et honor et pax omni operanti bonum, et alibi idem apostolus: »Causati enim sumus omnes sub peccato esse, sicut scriptum est, quia non est iustus quisquam, non est intelligens, non est requirens Deum, omnes declinauerunt, simul inutiles facti sunt, non est qui faciat bonum non est usque ad unum. Sepulcrum patens est guttur eorum, linguis suis dolose agebant, uenenum aspidum sub labiis eorum. Quorum os maledictione et amaritudine  plenum est, ueloces pedes eorum ad effundendum sanguinem, contritio et infelicitas in uiis eorum et uiam pacis non cognouerunt, non est timor Domini ante oculos eorum. Scimus autem quoniam quecunque lex loquitur his qui in lege sunt loquitur, ut omne os obstruatur et subditus fiat omnis mundus Deo, quoniam ex operibus legis non iustificabitur omnis caro coram illo; per legem enim cognitio peccati. Nunc autem sine lege iustitia Dei manifestata est et testificata a lege et prophetis. Iustitia autem Dei per fidem Iesu Christi super omnes qui credunt. Non enim est distinctio. Omnes enim peccauerunt et egent gloria Dei, iustificati gratis per gratiam ipsius, per redemptionem que in Christo Iesu, quem proposuit Deus propitiatorem  per fidem in sanguine ipsius, ad ostensionem iustitie sue, propter remissionem precedentium delictorum, in sustentationem Dei, ad ostensionem iustitie eius in hoc tempore, ut sit ipse iustus et iustificans eum qui ex fide est Iesu Christi .« Item idem: »Quis accusabit aduersus electos Dei? Deus qui iustificat. Quis est qui condemnet? Christus iehsu qui mortuus est, imo et resurrexit, qui est ad dexteram Dei, qui etiam interpellat pro nobis. Quis ergo nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius? sicut scriptum est: Quia propter te mortificamur tota die, estimati sumus sicut oues occisionis, sed in his omnibus superamus propter eum qui dilexit nos. Certus sum  enim quia neque mors, neque uita, neque angeli, neque principatus, neque uirtutes, neque instantia, neque futura, neque fortitudo, neque altitudo, neque profundum, neque creatura alia, poterit nos separare a caritate Dei que est in Christo Iesu Domino nostro .« Debemus autem nos, ut ait idem apostolus, firmiores, imbecillitates infirmorum sustinere, et non nobis placere, unusquisque uestrum proximo suo placeat in bonum ad edificationem. Etenim Christus non sibi placuit, sed, sicut scriptum est: »Improperia improperantium tibi ceciderunt super me .« »Benedictus Deus et Pater Domini nostri Iesu Christi, Pater misericordiarum et Deus totius consolationis, qui consolatur nos in omni tribulatione nostra, ut possimus  et ipsi consolari eos qui in omni pressura sunt, per exhortationem qua exhortamur ipsi a Deo, quoniam sicut abundant passiones Christi in nobis, ita et per Christum abundat consolatio nostra, siue autem tribulamur pro uestra exhortatione et salute, siue exhortamur pro uestra exhortatione que operatur 20 in uobis tolerantiam earumdem passionum quas et nos patimur: et spes nostra firma est pro uobis, scientes quoniam sicut socii passionum estis, sic eritis et consolationis .« »Fidelis autem Deus qui non patietur uos tentari super id quod potestis, sed faciet cum tentatione etiam prouentum ut possitis sustinere .« Propter quod, karissimi, sectamini caritatem inuicem, et  emulamini meliora et spiritualia, et adiuuate uos inuicem, ut Deo semper in omnibus placere ualeatis. Deus autem pacis sit cum omnibus uobis.  Amen. Data Kalend. Nouembris, Gallio et Bradua CC.





INCIPIUNT DECRETA ALEXANDRI PRIMI PAPAE. De sacerdotibus non uexandis, nec scriptis ab eis per metum aut aliquam fraudem exigendis: et de passione Domini in consecratione corporis eius miscenda; et de aqua cum sale populis benedicenda; et de fide sancte Trinitatis. 


 ALEXANDER episcopus omnibus orthodoxis per diuersas prouincias Christo Domino famulantibus.

Cogitantibus nobis metum diuini iudicii, fratres karissimi, et post uitam hanc unumquemque prout gesserit recepturum, quid ueniat in querelam, tacere non licuit, sed nobis uobis loqui necessitas imperauit, dicente propheta: »Exalta ut tuba uocem tuam ,« et cui omnium Ecclesiarum commissa est cura, si dissimulem, audiam, Domino dicente, reiecistis mandatum Dei, ut statuatis traditiones uestras. Quid enim aliud est reiicere mandatum Dei, quam priuato consilio, iudicio humano nouis rebus constituendis liberius delectari? Unde et alibi scriptum est: »Ne transgrediaris terminos antiquos quos posuerunt patres tui .« Terminos indubitanter transgreditur qui statuta patrum  postponit atque confundit. Peruenit namque ad conscientiam apostolice Sedis, quod nonnulli sunt tam stolidi qui Dominica precepta et apostolorum eorumque successorum statuta minime obseruant, et eos de quibus Dominus ait: »Qui uos tangit, tangit pupillam oculi mei ,« non solum tangere minime dubitant, sed etiam persequi non formidant. Et licet nos persequantur, quia nec nos sine illis, nec illos sine nobis persequi possunt, quoniam illius sumus discipuli qui animas pro fratribus precepit ponere, tamen eis pericula et perditiones eorum non sumus ausi celare, ne prophetica  damnemur sententia, que ait: »Si annuntiaueris iniquo iniquitatem suam ,« animam tuam liberasti. Si autem non annuntiaueris ei, sanguinem eius de manu tua requiram. Est etiam et hoc ad hanc sanctam Sedem perlatum  et non solum sacerdotali, sed etiam omni Christiano nomini est inimicum, id est, quod nonnullos episcopos uel sacerdotes aut metu compellunt, aut ui extorquent, aut fraude decipiunt, aliquas confessionis sue in alteram partem quam debeant, aut pro suarum non requisitione rerum, aut, quod deterius est, pro alieni erroris secta scripturas facere et propriis manibus roborare, et coram populis recitare atque confiteri. Aliquos dicunt carceribus et ergastulis recludi, ut saltem his territi insidiis, deuient Domini sacerdotes, et suis faueant uoluntatibus. Relatum insuper est ad huius sancte et  apostolice sedis apicem, cui summarum dispositiones causarum et omnium negotia Ecclesiarum ab ipso Domino tradita sunt, quasi ad caput, ipsodicente principi apostolorum Petro: »Tu es Petrus, et super hanc petram Ecclesiam meam edificabo .« Quod quidam emuli Christi, eiusque sancte Ecclesie insidiatores, sacerdotes Dei ad iudices publicos accusare presumant, cum magis apostolus Christianorum causas ad Ecclesias deferri et ibidem terminari precipiat. Taliter preuaricantes preuaricati sunt in Dominum suum, et non obediunt preceptis eius, de quibus Dominus per prophetam Osee loquitur, dicens: »Quasi uacce lasciuientes declinauerunt ,« et dilexerunt afferre ignominiam protectoribus suis. Et idem:  »ue eis quoniam recesserunt a me, uastabuntur quia preuaricati sunt in me, et ego redemi eos, et ipsi locuti sunt contra me mendacia, et non clamauerunt ad me in corde suo, sed ululabant in cubilibus suis, super triticum et uinum ruminabant, et recesserunt a me. Ego erudiui et confortaui brachia eorum, et in me cogitauerunt malitiam. Reuersi sunt ut essent absque iugo, facti sunt quasi arcus dolosus .« »Abiiciet eos Dominus , quia non audierunt eum, et erunt uagi in nationibus .« De his enim clericis uel laicis qui episcopos uel reliquos sacerdotes prius tam ad primates eorum quam ad reliquos accusant iudices, quam auribus eorum a quibus se lesos estimant, inculcent, ut ab eis aut ius suum aut iustam recipiant apologiam. Item per eumdem  ait Dominus prophetam: »Audi, domus Isrel, et domus regis, ausculta; et attendite, sacerdotes, quia uobiscum iudicium est, quoniam laqueus facti estis speculationi et rete expansum super Thabor, uictimasque declinastis in profundum .« Et ego eruditor omnium uestrum. Et alibi: »Omnes calefacti estis quasi clibanus, quia deuoratis iudices uestros .« Ipsi autem declinant uictimas Domini in profundum, qui eos deuorant uel iniuste lacerant, quia oculi Domini dicuntur. Nam si modo quisquam principis secularis oculos laceraret aut amoueret, esset reus maiestatis an non? Profecto aut morti traderetur aut perpetua notaretur infamia. Si pro seculi potestatibus talia ab hominibus  fiunt, quid pro his fieri putatis, de quibus Dominus ait: »Qui uos tangit, tangit pupillam oculi mei .« Proculdubio hi qui eos persequuntur et amouere nituntur iniuste contra apostolicam auctoritatem si a morte prohibentur, dicente Domino: »Nolo mortem peccatoris, sed ut conuertatur et uiuat ;« perpetua tamen notantur infamia, et exsilio digni iudicantur finitimo, de quibus a temporibus apostolorum et infra ista tenemus atque decreta habemus quibus eorum accusandi episcopos uel testificandi in eos uocem obstruimus, quos non humanis, sed diuinis actibus mortuos esse scimus; de quibus Dominus loquitur per eumdem prophetam: »Calumniam patiens Ephraim fractus est iudicio, quoniam cepit abire post sordem, et ego  quasi tinea Ephraim, et quasi putredo domui Iuda. Et uidit Ephraim languorem suum et Iuda uinculum suum, et abiit Ephraim ad Assur, et misit ad regem ultorem, et ipse non poterit sanare uos nec soluere poterit a uobis uinculum .« Qui enim sacrilega persequuntur persuasione et lacerare nituntur episcopos, uel eos qui Domino recte sacrificant, indubitanter eum persequuntur et dilaniant cuius uice funguntur, unde ait Dominus per Iel prophetam: »Nunquid ultionem reddidistis mihi? Et si ulciscimini uos contra me, cito, uelociter reddam uicissitudinem uobis super caput uestrum .« Et per Oseam prophetam Dominus inquit: »Quis sapiens, et intelliget ista, intelligens et sciet ea? Quia recte uie Domini, et iusti ambulabunt  in eis ,« preuaricatores uero corruent in eis. Et ipsa per se ueritas ait: »Qui uos audit me audit, et qui uos spernit me spernit .« His et aliis fulti quamplurimis Dominicis preceptis, uitantes hominum perditiones, cum omnibus huius sancte Sedis, quam Dominus caput totius Ecclesie constituit, membris, talia fieri prohibemus, ne confundatur populus Domini in eternum. Nam et a predecessoribus nostris inhibitum legimus, ut nemo contristet doctores, neque accusationem aduersus eos suscipiat. Ipse namque apostolorum princeps in ordinatione beati Clementis populum instruens, ait: Quicunque contristauerit doctorem ueritatis peccat in Christum, et Patrem omnium exacerbat Deum, propter quod uita carebit; et doctor  gentium inquit: »Si preoccupatus fuerit homo in aliquo delicto, uos qui spirituales estis, sustentate illum in spiritu lenitatis, considerans teipsum, ne et tu tenteris, alter alterius onera portate, et sic adimplebitis legem Christi .«

Has considerantes pietates, et pericula uitantes animarum, una cum omnibus Domini sacerdotibus qui nobiscum in hanc sacram conuenerunt urbem, et cum omnibus huius capitis membris, sicut a beatis apostolis, et a reliquis sanctis Patribus, et a successoribus eorum accepimus, statuentes decernimus omnes qui sanctos Patres persequuntur, aut amouere, uel dilacerare manifeste nituntur, infames esse et alienos a liminibus Ecclesie usque ad satisfactionem  fieri, quia sic odit Deus eos qui aduersus patres armantur ut patrum inuasores uel destructores. Qui ideo infames efficiuntur, quia patres persequuntur. Quod si nec loqui eis licet, quibus doctores summi  propter eorum scelera aduersantur, quanto magis eis qui eos infestant, nec consentiendum est, nec loquendum, ne participes eorum inueniantur sceleribus; quia non solum qui faciunt, sed qui consentiunt facientibus rei sunt. Unde et beatus princeps apostolorum Petrus, in ordinatione sancti predecessoris nostri Clementis, instruens clerum et populum ait: Si inimicus fuerit Clemens alicui pro actibus suis, uos nolite exspectare ut ipse uobis dicat: Cum illo nolite amici esse, sed prudenter obseruare debetis, et uoluntati eius absque  communicatione obsecundare, et auertere uos ab eo cui ipsum sentitis aduersum, sed nec loqui his quibus ipse non loquitur, ut unusquisque qui in culpa est, dum omnium uestrum cupit amicitias ferre, festinet citius reconciliari ei qui omnibus preest, ut per hoc redeat ad salutem, cum obedire ceperit monitis presidentis. Si uero quis amicus fuerit his quibus amicus non est, et locutus fuerit his quibus ipse non loquitur, unus est et ipse ex illis qui exterminare Ecclesiam Dei uolunt; et cum corpore uobiscum esse uideatur, mente et animo contra uos est, et est multo nequior hostis hic, quam illi qui foris sunt, et euidenter inimici sunt. Hic enim per amicitiarum speciem que inimica sunt gerit, et Ecclesiam dispergit ac uastat. Similiter si huiusmodi personis  quedam scripture quoquomodo per metum, aut fraudem, aut per uim extorte fuerint, uel ut se liberare possint, quocunque modo ab eis conscripte uel roborate fuerint ingenio, ad nullum eis preiudicium aut nocumentum peruenire censemus, neque ullam eius infamiam uel calumniam, aut a suis sequestrationem bonis unquam, auctore Domino, et sanctis apostolis eorumque successoribus sustinere permittimus. Confessio uero in talibus non compulsa, sed spontanea fieri debet, ipso attestante, qui ait: »Ex corde enim procedunt homicidia, adulteria, fornicationes, blasphemie « et cetera que sunt ad hec pertinentia. Nec tantum attendenda sunt que fiunt quantum quo animo fiant, quorum exempla, si omnia scribere ceperimus, ante dies  quam exempla deficient. Unde et illud est quod Dominus ad munera Abel respexit et non ad Cain, quia magis intendit ad offerentis animum quam ad ea que offeruntur. Inde et Dominus per Prophetam inquit: »Dominus scit cogitationes hominum .« Et per Osee ait: »In gutture tuo sit tuba quasi aquila super domum Domini ,« et reliqua. Et Dominus inquit in Euangelio: »Tu autem cum oraueris, intra in cubiculum, et clauso ostio ora Patrem tuum .« Omnis enim confessio que fit ex necessitate fides non est. Et Apostolus ait: »Corde enim creditur ad iustitiam, ore autem confessio fit ad salutem .« Amplius autem respicit Deus ad cogitationes  et spontaneas uoluntates, quam ad actus qui per simplicitatem aut per necessitatem fiunt. Confessio enim non extorqueri debet in talibus, sed potius sponte profiteri, pessimum est enim de suspicione aut extorta confessione quemquam iudicare, cum magis inspector cordis 21 sit Dominus quam operis, et potius requirit Dominus cogitationes puras et uoluntates bonas, quam labia mendacia. Unde et Dominus per prophetam loquens ait: »Populus iste labiis me honorat, cor eorum autem longe est a me .« Peius malum fore non estimo, quam Christianos suis inuidere sacerdotibus. Nouit enim Dominus qui sunt eius. Non potest autem humano condemnari examine, quem Deus suo reseruauit iudicio. Si omnia namque in hoc seculo uindicata  essent, locum diuina non haberent iudicia. Quod autem ad alios iudices prius non debeant, quam ad sacerdotes uel auditores Ecclesie accusari, ita a tempore apostolorum et infra obseruatum et diffinitum inuenimus. Si quis erga episcopum uel actores Ecclesie quamlibet querelam aut actionem iuste se habere crediderit, ipse Redemptoris sui  uiarum non immemor, sed sectator egregius, qui cum malediceretur non maledicebat, sed tanquam ouis coram tondente se obmutuit, ac pro suis persecutoribus in crucem pendens apud Patrem intercessit, non prius primates superiores aut alios iudices adeat quam ipsos a quibus se lesum estimat, conueniat familiariter, et non semel, sed sepissime, ut ab eis aut suam iustitiam accipiat,  aut iuste excusationem. Boni nempe et uere Christiani hominis est rem ipsam omnibus amicitie ac pacis legibus prius tentare quam in iudicio  suum ius pertinaciter experiri. Si quis enim cum Deo, qui pacis est auctor, habitare cupiat, ei necesse est ut pacem inquirat. Si ergo secus egerit, ab ipsis et ab aliis communione priuetur tanquam apostolorum Patrumque aliorum contemptor. De quibus ait propheta: »Erunt quasi non sint, et peribunt uiri qui contradicunt uobis .«

In sacramentorum quoque oblationibus, que inter missarum solemnia Domino offeruntur, passio Domini miscenda est, ut eius, cuius corpus et sanguis conficitur, passio celebretur, ita ut, repulsis opinionibus  superstitionum panis tantum et uinum aqua permistum in sacrificio offerantur. Non debet enim, ut a Patribus accepimus et ipsa ratio docet, in calice Domini, aut uinum solum, aut aqua sola offerri, sed utrumque permistum, quia utrumque ex latere eius in passione sua profluxisse legitur; ipsa uero ueritas nos instruit calicem et panem in sacramento offerre, quando ait: »Accepit iehsu panem et benedixit, deditque discipulis suis, dicens: Accipite et manducate, hoc est enim corpus meum, quod pro uobis tradetur.« Similiter postquam cenauit, accepit calicem, deditque discipulis suis, dicens: »Accipite et bibite ex eo omnes, quia hic est calix sanguinis mei, qui pro uobis fundetur in remissionem peccatorum  .« Crimina enim atque peccata, oblatis his Domino sacrificiis, delentur, idcirco et passio eius in his commemoranda est, qua redempti sumus, et sepius recitanda, atque hec Domino offerenda, talibus hostiis delectabitur, et placabitur Dominus, et peccata dimittet ingentia. Nihil enim in sacrificiis maius esse potest quam corpus et sanguis Christi. Nec ulla oblatio hac potior est, sed hec omnes precellit. Que pura conscientia Domino offerenda est, et pura mente sumenda, atque ab omnibus ueneranda. Et sicut potior est ceteris, ita potius excoli et uenerari debet. Aquam enim sale conspersam populis benedicimus, ut ea cuncti aspersi sanctificentur ac purificentur, quod et omnibus sacerdotibus faciendum esse mandamus. Nam  si cinis uitule aspersus sanguine populum sanctificabat atque mundabat, multo magis aqua sale aspersa diuinisque precibus sacrata, populum sanctificat atque mundat. Et, si sale asperso per Eliseum prophetam, sterilitas aque sanata est, quanto magis diuinis precibus sacratus, sterilitatem rerum aufert humanarum, et coinquinatos sanctificat, atque mundat, et expurgat, et cetera bona multiplicat, et insidias diaboli auertit, et a phantasmatis uersutiis hominem defendit! Nam si tactu fimbrie uestimenti Saluatoris saluatos infirmos esse non dubitamus, quanto magis uirtute sacrorum eius uerborum diuinitus sacrantur elementa, quibus sanitatem corporis et anime humana percipit fragilitas! His ergo et aliis instructi documentis, uota singulorum  Domini sacerdotes respicite, et in uirtute Spiritus sancti diuinis precibus, per ministerium uobis diuinitus collatum, perficere certate. Elementa quoque, tam ea que prediximus quam cetera diuinis apta usibus et humanis necessaria infirmitatibus sacrate, infirmos curate, et cetera que ad uos pertinent diligenter perficite, ipse enim Saluator tribuendo nobis exemplum, discipulis suis ait: »In nomine meo demonia eiicite, infirmos curate, egros sanate, leprosos mundate, etc. Super infirmos etiam manus imponite, et bene habebunt .«

Fidem quoque sancte Trinitatis sic docendam a Patribus accepimus, uobisque tradendam subditis destinamus. Isaias namque propheta ait: »uidi Dominum Sabaoth sedentem super thronum excelsum,  et Seraphin stabant in circuitu eius, sex ale uni, et sex ale alteri, duabus uelabant faciem eius, duabus uolabant, et clamabant ad alterutrum, dicentes: Sanctus, sanctus, sanctus Dominus Deus Sabaoth .« Si Trinitas non est, quare tertio sanctus dixerunt? aut si unitas non est, quare sub trina repetitione unum Deum ac Dominum intimauerunt? Si Trinitas non est, cur in Geneseos libro dicitur: Dixit Deus, fecit Deus et benedixit Deus? Si unitas non est, quare tertio dixit: Deus et deos plurali numero non commendauit? Si Trinitas non est, quare in Exodo dictum est tertio: Domine Domine, miserator et misericors? Si unitas non est, quare dum tertio, o Domine, diceret, postea singulariter  miserator dixit, et non miseratores, ut plures ostenderet, intimauit? Si Trinitas non est, cur Abraham ad ilicem Mambre sedens tribusque occurrens, uni, Domine, dixit, et non ut uiderat tribus salutationis obsequium reddidit? Si unitas non est, cur cum Moysi Deus Abraham et Deus Isaac et Deus Iacob, tertio diceret, unitatem ostendens: hoc mihi nomen esse, dixit, et non, hec sunt nostra nomina, designauit? Si Trinitas non est, quare Dauid tertio dixit: »Benedicat nos Deus, Deus noster, benedicat nos Deus ?« Si unitas non est, quare cum tertio Deum nominasset, benedicat dixit, et non benedicant, adiunxit? Si Trinitas non est, cur Isaias denuo dixit: »Dominus Deus Sabaoth, Deus Isrel qui sedes super Cherubim ?« Si  unitas non est, cur qui sedes dixit et non qui sedetis astruxit? Si Trinitas non est, cur in libro Regnorum dicitur: »Domine, Deus omnipotens, Deus Isrel, sermones tui fideles sunt?« Si unitas non est, cur tui dicitur et non uestri potius intimatur? Si Trinitas non est, cur in psalmo quinquagesimo octauo cantatur, »Domine Deus uirtutum, Deus Isrel, intende ad uisitandas omnes gentes?« Si unitas non est, cur intende posuit et non intendite, ut predicatus est intimauit? Si Trinitas non est, cur in Apocalypsi tertio dixit: »Sanctus Dominus Deus omnipotens, qui est, et qui erat?« Si unitas non est, quare qui est et non qui sunt pluraliter designatur? Si Trinitas non est, quare in Deuteronomio dictum est: »Dominus Deus tuus misericors  est et audiet uocem tuam?« Si unitas non est, quare posuit audiet, et non audient intimauit? Si Trinitas non est, quare in Iesu Naue dicitur libro: »Dominus Deus deorum est?« Si unitas non est, quare est dixit, et non sunt, more locutionis, induxit? Si Trinitas non est, quare Elias loquendo in oratione; »Domine, Domine Deus Isrel ostende, quia tu es Deus meus dixit?« Si unitas non est, quare ostende posuit, et non ostendite? Si Trinitas non est, cur Mardocheus orando: »Domine Domine, Deus omnipotens, omnia in potestate tua sunt dixit?« Si unitas non est, quare in tua posuit, et non in uestra signauit? Si Trinitas non est, cur etiam Iudith orando dixit: »Domine, Domine, Deus omnium uirtutum, respice in orationem meam?« Si unitas  non est, quare respice et non respicite designauit? Si Trinitas non est, quare in Ieremia dicitur: »Dominus Deus uester, Deus uerax est?« Si unitas non est, quare uerax est dixit, et non ueraces potius intimauit? Si Trinitas non est, quare in Apocalypsi scriptum est: »Dominus Deus et spiritus prophetarum, misit angelum suum ostendere seruis suis que oportet fieri cito?« Si unitas non est, cur cum Patrem et Filium et Spiritum sanctum nominasset, misit dixit, et non miserunt sub pretaxato trium personarum et nominum numero introduxit. Si Trinitas non est, quare in Deuteronomio dicit: »Dominus Deus uester hic est.« Si unitas non est, quare hic est dixit, et non hi sunt plurali numero designauit?  Si Trinitas non est, quare in eodem dicitur libro: »Dominus Deus tuus, Deus magnus et potens est?« Si unitas non est, quare magnus et potens pluraliter non nominatur? Si Trinitas non est, cur Tobias cum filium suum in Rages ciuitatem cum Raphel archangelo mitteret, benedicens eos, ita dixisse docetur: »Deus Abraham, et Deus Isaac, et Deus Iacob ipse impleat benedictionem suam in uobis?« Si unitas non est, quare ipse impleat dixit, et non ipsi impleant intimauit? Postremo si Trinitas non est, quare Dominus discipulos suos in nomine Patris, et Filii, et Spiritus sancti uniuersas gentes misit baptizare? Si unitas non est, quare in nomine dixit, et non in nominibus precipiendo perdocuit. Si Trinitas non est, quare Paulus apostolus  ait: »Ex ipso, et per ipsum et in ipso sunt omnia?« Si unitas non est, quare ex ipso posuit et non ex ipsis astruxit? Si enim certo certius uolueritis unitatem Trinitatis agnoscere, a sepe dicto doctore gentium Apostolo potestis uniuersa condiscere est sequi catholicam fidem, et horum respuere prauitatem. Gratia Domini nostri Iesu Christi  et caritas Dei est communicatio sancti Spiritus ipsa et Patris et Filii, et Spiritus sancti gratia, et sic fidem sancte Trinitatis et intelligere et docere, Domino adiuuante, pleniter potestis.

Idcirco igitur, karissimi, fidei regulas iuxta huius epistole finem posuimus, ut in eius confessione fideliter perseueremus, et, Domino auxiliante, bonam fidem habere mereamur. »Quicunque uoluerit  esse amicus seculi huius, inimicus Dei constituitur. An putatis quia inaniter Scriptura dixit: ad inuidiam concupiscit spiritus qui habitat in uobis? Maiorem autem dat gratiam, propter quod dicitur: Deus superbis resistit, humilibus autem dat gratiam. Subditi igitur estote Deo, resistite autem diabolo et fugiet a uobis. Appropinquate Domino et appropinquabit uobis. Emundate uobis manus, peccatores, et purificate corda, duplices animo. Miseri estote et lugete et plorate, risus uester in luctum conuertetur, et gaudium in merorem, humiliamini in conspectu Domini, et exaltabit uos. Nolite detrahere uobis alterutrum, fratres mei, quia qui detrahit fratri aut qui iudicat fratrem suum, detrahit legi et iudicat legem. Si autem iudicas legem, non es factor  legis, sed iudex, unus enim est legislator et iudex, qui potest perdere et liberare. Tu autem quis es qui iudicas proximum tuum . Agite nunc, diuites, plorate ululantes in miseriis uestris que aduenient uobis. Diuitie uestre putrefacte sunt et uestimenta uestra a tineis comesta sunt. Aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis. Thesaurizatis uobis iram in nouissimis diebus. Ecce merces operariorum, qui messuerunt regiones uestras, que fraudata est a uobis, clamat, uindictam poscens retenti laboris, et clamor eorum in aures Domini Sabaoth introiuit. Epulati estis super terram, et in luxuriis enutristis  corpora uestra. In die occisionis adduxistis, occidistis iustum, et non restitit uobis . ue, fratres, his qui tribulant uos, uos uero quanto amplius tribulamini, tanto purgatiores atque beatiores efficiemini, si tamen ipsa tribulatio patienter fuerit supportata. Unde ipsa ueritas per se dixit: Beati qui persecutionem patiuntur propter iustitiam  ,« et alibi: »Beati eritis cum uos oderint homines, et persecuti uos fuerint et eiecerint nomen uestrum tanquam malum. Gaudete in illa die et exsultate, quoniam merces uestra multa est in celo .« Data IX Kalend. Augusti, Traiano et Heliano cc. consul.





22 EPISTOLA PRIMA ALEXANDRI PAPAE. De causis uel grauationibus sacerdotum.


 Dilectissimis fratribus omnibus episcopis per diuersas constitutis regiones, ALEXANDER episcopus.

Nulli, fratres, dubium est, quia boni a malis semper persequuntur et tribulantur. Propter quod humiliemur sub potenti manu Dei, ut liberet nos in tempore tribulationis. Nam, sicut leo rugiens circuit querens quem deuoret, sic diabolus non cessat circuire et querere quos ex fidelibus perdat, et maxime illos quos ardentiores in seruitio Saluatoris, eique familiares inuenerit, familiares dico eos quos  sibi sacrari et in ordine apostolatus constitui uoluit. Ipsi enim pro populo interpellant, et populi peccata comedunt, quia precibus suis et oblationibus ea delent atque consumunt. Qui quanto digniores fuerint, tanto facilius pro necessitalibus quibus clamant exaudiuntur. »Multum enim  ualet deprecatio iusti assidua .« Qui enim uos persequitur ipsum cuius legatione fungimini persequitur, quia sicut ipse Filius Dei mediator fuit Dei et hominum, ita et uos eius uice in Ecclesia estis constituti, ut inter Dominum et homines legatione fungamini. Si quis autem legationem uestram impedit, non unius sed multorum profectum euertit. Et, sicut multis nocet, ita a multis arguendus est, et  bonorum societate arcendus. Et quia Dei causam impedit et statum conturbat Ecclesie, ideoque ab eius liminibus Ecclesie arceatur. Ab hominibus quoque talis est cauendus et non in communione fidelium usque ad satisfactionem recipiendus. Est enim statutum olim, ut qui statum conturbat Ecclesie, ab eius liminibus arceatur, ne cum fidelibus communicet qui eorum bona auertit. uos ergo, si dilectionem habueritis adinuicem et unanimes fueritis, facile tales superare poteritis. Si uero  discordes fueritis, et canino dente uos derodere ceperitis, non solum eos non superabitis, sed et uobis ipsis nocebitis atque ab eis superabimini, et innocenter  forte peribitis. Qui autem ex uestro collegio fuerit et ab auxilio uestro se subtraxerit, magis schismaticus et non sacerdos esse probabitur. »Ecce, inquit propheta, quam bonum et quam iucundum habitare fratres in unum .« Illi uero in unum non habitant, qui a fratrum solatio se subtrahunt, aut, quod deterius est, fratribus insidias preparant aut laqueos ponunt. De his enim et eorum similibus Dominus per Osee prophetam loquitur dicens: »Propter uos lugebit terra et infirmabitur  omnis qui habitat in ea in bestia agri et in uolucre celi, sed et pisces maris congregabuntur; uerumtamen unusquisque non iudicet, et non arguatur uir, populus enim tuus sicut hi qui contradicunt sacerdoti; et corrues hodie, et corruet etiam propheta tecum. Nocte feci tacere matrem tuam; conticuit populus meus eo quod non habuit scientiam, quia tu scientiam repulisti, repellam te, ne sacerdotio fungaris mihi. Et oblita es legis Dei tui, obliuiscar filiorum tuorum et ego. Secundum multitudinem  eorum sic peccauerunt mihi, gloriam eorum ad ignominiam commutabo. Peccata populi mei comedent, et ad iniquitatem eorum subleuabunt animas eorum. Et erit sicut populus sic sacerdos, et uisitabo super eum uias eius, et cogitationes eius reddam ei. Et comedent et non saturabuntur, fornicati sunt et non cessauerunt, quoniam Dominum dereliquerunt in non custodiendo .« Hec cauete, fratres, et bona semper agere festinate, quia in hoc cognoscent omnes, dicit Dominus, quoniam mei estis discipuli si dilectionem habueritis adinuicem. Bonum est namque proculdubio, et omnibus timentibus Deum desiderabile, cohibere dissensiones et altercationes, fratribusque subuenire,  et inuicem non inuidere, sed adiuuare. Nos ergo qui discipuli Domini et dici et esse cupimus, portare crucem Christi et compati fratribus debemus, et non quascunque eis insidias aut foueas preparare, quia talionem meretur qui fratribus foueam preparat. Nolite errare, fratres, quia Deus non irridetur. Huius rei gratia Dominus uobis commisit Ecclesiam suam, ut pro omnibus laboretis, et cunctis oppressis opem ferre non negligatis; unde Dominus per prophetam loquitur dicens: »Hec dixit Dominus: Iudicate mane iudicium et eruite ui oppressos de manu calumniantis, ne forte egrediatur quasi ignis indignatio mea, et succendatur et non sit qui exstinguat .«  uos ergo qui in summo speculo a Domino constituti estis, attendere eos et opprimere oportet qui in fratres seditiones et scandala excitant, ne simul cum eis pereatis. Salutate omnes qui recte laborant in Euangelio Christi et iuste gubernant nauem eius ne cohabitantes in ea demergantur aut suffocentur. Salutat uos omnis apostolica Ecclesia in Domino. Amen. Data uII Kalend. Nouembris Traiano et Heliano, cc. consul.





EPISTOLA ALEXANDRI PAPAE SECUNDA Ut uitentur detractiones et iniuste pulsationes


 ALEXANDER episcopus omnibus diuino sacerdotio fungentibus pax et misericordia multiplicetur, et sapientia  atque bona uoluntas in omnibus augeatur et fructificetur in Domino.

Gratia Dei sumus, fratres karissimi, id quod sumus. Idcirco nobis prouidendum est et oppido decertandum ne in ea uacui inueniamur, sed, eadem nobis cooperante gratia, fructum Domino plurimum reportemus. Quod aliter fieri non potest, nisi sapientiam sectando, eiusque precepta lectionibus et hymnis meditando, atque eo adminiculante implendo, orando, uigilando, et uoluntatem eius , perficere studeamus. Nec eamdem negligendam gratiam nobis Dominus dedit, sed fideliter exercendam tribuit. Dilectio enim sine simulatione in nobis esse, et apparere debet, quia omnis qui odit fratrem suum homicida est. Qui  uero diligit eum, in Deo manet, et Deus in eo, unde et Apostolus ait: »Nolite iudicare, fratres, inuicem, sed hoc iudicate magis, ne ponatis offendiculum fratri uel scandalum;« et Dominus inquit: »Quod tibi non uis fieri, alteri ne facias;« et alibi. »In hoc cognoscent omnes quia mei estis discipuli, si dilectionem habueritis ad inuicem;« et Salomon ait: »Sacrificium salutare est attendere mandatis et discedere ab omni iniquitate.« Summa enim iniquitas est fratres detrahere, et accusare, unde scriptum est: »Omnis qui detrahit fratrem suum homicida est.« Et omnis homicida non habet partem aut hereditatem in regno Dei, et alibi: »Cauete uos, fratres karissimi, ne participes efficiamini  malis eorum,« et non solum uos cauete a talibus, sed et  cauere alios ab eis, et auertere docete, de his enim Dominus ait per prophetam Micheam: »ue qui cogitatis inutile, et operamini malum in cubilibus uestris. In luce matutina facient illud quoniam contra Deum est manus eorum. Et concupierunt agros, et uiolenter tulerunt, et domos rabuerunt, et calumniabantur uirum, et domum eius, uirum et hereditatem eius. Idcirco dicit Dominus hec: Ecce ego cogito super familiam istam malum, unde non auferetis colla uestra, et non ambulabitis superbi, quoniam tempus pessimum est. In die illa sumetur super uos parabola, et cantabunt canticum cum suauitate, dicentium: Depopulatione uastati sumus, pars populi  mei commutata est. Quomodo recedet a me cum reuertatur, qui regiones uestras deuorat? Propter  quod non erit tibi mittens funiculum sortis in cetu Domini, o Isrel. Ne loquamini loquentes. Non stillabit super istos, non comprehendet confusio, dicit Dominus, Iacob: Numquid abbreuiatus est spiritus Domini, aut tales sunt cogitationes eius? Nonne uerba mea bona sunt, cum eo qui recte graditur? Et econtra, populus meus in aduersarium consurrexit, desuper tunicam pallium sustulistis et eos qui transibant simpliciter, conuertistis ad bellum.« Et econtra: De his qui accusantur uel tribulantur per Nahum prophetam confortans eos sic loquitur Dominus, dicens: »Et confortans in die tribulationis, et sciens sperantes in se. Et in diluuio pretereunte consummationem faciet loci eius, et inimicos eius persequentur tenebre. Quid cogitatis contra Dominum?  Confirmationem ipse faciet. Non consurget duplex tribulatio, quia sicut spine se inuicem complectuntur, sic conuiuium eorum pariter potantium, consumentur quasi stipula ariditate plena. Ex te exibit cogitans contra Dominum malitiam, mente pertractans preuaricationem. Hec dixit Dominus: Si perfecti fuerint, ita et plures, sic quoque attondentur et pertransibit. Afflixi te et non affligam te ultra.« Facile est, fratres, uerbo fallere hominem, sed non Deum. Sapiens non est qui nocet, nec uir linguosus in malum se diriget in terra, nichil uero mali uult, qui fidelis est. Malo enim et prauo ingenio fides aliena est, ait enim Apostolus de infidelium ignorantia: »Si enim cognouissent nunquam Dominum glorie crucifixissent.« Crucifigunt enim Dominum qui eum in  sacerdotibus suis persequuntur: quia crux a cruciatu dicitur. Magnum uero sacrum sustinet qui compatitur: sed, tamen beati qui persecutionem patiuntur propter iustitiam. Ecce ait Iudas Apostolus: »ueniet Dominus in millibus suis facere iudicium, et perdere omnes impios, et arguere omnem carnem, de omnibus impietatibus eorum.« Hec, fratres, ualde timenda sunt et perpendenda, ne ueniens unusquisque ad iudicium penam cum impiis recipiat, sed cum iustis gloriam. Quod pius Dominus prestare dignetur, qui uiuit et regnat per secula cuncta. Data Kalend. Maii, Heliano et uetere cc. consulibus.





INCIPIUNT DECRETA SIXTI PAPAE PRIMI. 


 Omnibus in Deo Patre, et Domino nostro Iesu Christo dilectis fratribus in caritate Domini nostri Iesu Christi, SIXTUS Romane Ecclesie archiepiscopus salutem.

Charissimi, fideliter agite in omnibus, ut fideles et non infideles inueniamini. Nolite imitari malum, sed quod bonum est agite, quia qui ex Deo est bene facit, qui autem male, non ex Deo, sed ex diabolo  est. Fidem enim rectam uos tenere oportet, ut dissentientes ab apostolica non sitis doctrina. Unum enim uerum Deum Patrem et Filium a prophetis et apostolis ostendimus predicatum, a quibus etiam Spiritum sanctum credimus non esse discretum, Isaia propheta dicente: »Ego sum Deus et non est alius preter me. Et per meipsum iuro, quia exiuit ex ore meo ueritas; et sermo meus non auertitur,  quia mihi inclinabitur omne genu, et omnis lingua confitebitur per Dominum, dicens: Iustitia et gloria ad eum ueniet.« Et ut in hoc testimonio Patrem et Filium simul fuisse cognoscatis Paulum apostolum audite dicentem: »Ut in nomine, inquit, Iesu omne genu flectatur celestium, terrestrium, et infernorum, et omnis lingua confiteatur, quia Dominus iehsu Christus in gloria est Dei Patris omnipotentis.« Quod si secundum aliquos Filius est minor Patre suo, ergo minorata 23 est et gloria Patris in Filio. Et ubi est quod in Salomone Scriptura loquitur dicens: »Sicut enim in conspectu eorum, inquit, magnificatus es in nobis, ita in conspectu nostro magnificaberis in illis ut cognoscant te sicut et nos cognouimus, quoniam non est Deus preter te, Domine?« Diligenter attende et  agnosce Filium esse qui magnificabitur in iudicio, dum uenerit uiuos et mortuos iudicare. Item Isaias: »Audite domus Iacob, et residui domus Isrel, qui egredimini ex utero et erudimini a puero usque ad senectutem. Ab initio ego sum et quousque senescatis ego sum. Ego uos feci et ego sustineo, ego remittam, ego suscipiam, dicit Dominus.« Et iterum: »Ego sum Dominus Deus, preter me non est alius Deus, annuntians nouissima priusquam fiant, et statim consummata sunt.« Item alibi: »Audi me Iacob et Isrel, quoniam ego feci. Ego sum Dominus Deus tuus, et non est alius preter me.« Item ibi: »Ego sum Dominus Deus tuus primus et ego nouissimus et in ea que superuentura sunt in nouissimis ego sum. Ego sum Deus qui te creaui, qui te adiuui, et communiui dextera mea.« Et unitatem Patris et  Filii assignans loquitur dicens: »Ego testis uester, dicit Dominus Deus, et puer meus tu quem ego elegi, ut sciatis et credatis, quia ego sum, et ante me non fuit alius Deus, et post me non erit.« Unum hi qui non sane sapiunt, eligant ex duobus aut fateantur Patrem et Filium Deum unum, aut si solum Patrem Deum esse contendunt, ergo illis Dominus noster iehsu Christus Dei Filius non erit Deus, quia scriptum est: »Ante me non fuit alius Deus et post me non erit.« Si secundum tales ita est, cur Apostolus talia predicat et eumdem Filium Deum super omnes benedictum insinuat: »Quorum patres, inquit, ex quibus Christus secundum carnem qui est super omnia Deus benedictus in secula.« Item Isaias ait: »Dominus Deus Isrel qui liberauit eum de Aegypto. Ego  sum primus et ego post hec et preter me non est Deus sicut ego sum qui stet et uocet, et preparet mihi, ex quo hominem feci in seculo.« Item alibi: »In te est Deus et nesciebamus et non est alius Deus preter te. Tu es enim Deus et nesciebamus, Deus Isrel Saluator.« Unus Deus non sunt Pater et Filius? Quis est hic Deus, in quo esse dicitur Deus Pater quem alium Deum non esse propheta sepenumero protestatur? Et Baruch: »Hic Deus noster, ait, et non applicabitur alter ad eum qui inuenit omnem uiam scientie et dedit eam Iacob puero suo et Isrel dilecto suo. Post hec in terris uisus est et inter homines conuersatus est.« Et in Salomone habetur:  »Miserere nobis Deus omnium et ostende nobis lumen miserationis, et immitte timorem tuum super gentes, qui non exquisierunt te, ut cognoscant quia non est alius Deus nisi tu.« Item alibi: »Domine Deus Isrel, non est tibi similis in celo sursum, neque in terra deorsum.« Et in psalmo septimo decimo: »Quoniam quis Deus preter Dominum, aut quis Deus, preter Deum nostrum.« Et in Genesi: »Et pluit Dominus a Domino ignem et sulphur super Sodomam et Gomorrham et euertit ciuitates illas.« Si solus Pater Deus est, quis pluit ignem et sulphur supra predictas ciuitates, ut eas euerteret? Queso, responde. Et in Deuteronomio: »Dominus solus deducebat eos et non fuit cum illis Deus alienus.« Et Paulus apostolus: »Unus Deus qui iustificat circumcisionem  ex fide, et preputium per fidem;« et ad Corinthios: »Deus erat in Christo mundum reconcilians sibi;« et iterum: »Non est Deus nisi unus;« et ad Galatas: »Mediator autem unius non est, Deus autem unus est;« et unitatem Patris et Filii, et Spiritus sancti demonstrans, Ephesiis scribens, ita confirmat: »Sufferentes inuicem in caritate, solliciti seruate unitatem spiritus in uinculo pacis. Unum corpus et unus spiritus, sicut uocati estis in una spe uocationis uestre, unus Deus, una fides, unum baptisma, unus Deus .« Si non sane sapientes unitatem fidei uoluerint simplici corde recipere, ex hoc itaque testimonio in uno spiritu poterunt simul Patris et Filii unitatem condiscere. Patrem igitur, ut superius comprehensum est, in diuinis litteris, ingenitum, proprie positum nec legere possunt penitus nec  probare. Sed quia id ipsum fides exigit christiana absque ulla dubitatione ingenitus creditur qui tamen secundum seriem Scripturarum in Filio a se genito unus esse monstratur.

De cetero placuit propter malorum hominum infestationes, ut in accusatione Domini ministrorum, primo persona, fides, uita, et conuersatio blasphemantium enucleatim perscrutetur. Nam fides omnes actus hominis precedere debet, quia dubius in fide infidelis est, nec eis omnino est credendum qui ueritatis fidem ignorant, nec recte conuersationis uitam ducunt. Quoniam tales facile et indifferenter lacerant et criminantur recte et pie uiuentes, idcirco suspicio eorum discutienda primum, et corrigenda, neque accusatoribus suspectis uel de inimicorum domo prodeuntibus  est credendum. Erant enim quidam qui prius uidebantur esse ex nobis, sed non erant ex nobis. Si uero essent ex nobis, mansissent utique nobiscum, et non conturbassent fratres. »Exacuerunt enim,« ut ait Propheta, »linguas suas sicut serpentes, uenenum aspidum sub labiis eorum .« Quapropter hi respuendi sunt si incorrigibiles apparuerint, et uitandi ne Domino decipiant famulantes. State ergo, dilectissimi, super uias aspicientes et interrogantes de semitis Domini antiquis: et uidete que est uia Domini bona et recta, et ambulate in ea, et inuenietis requiem animabus uestris. Data decima sexta Kalen. Maii sub Adriano et uero.





ITEM EPISTOLA SIXTI PAPAE


 SIXTUS uniuersalis apostolice Ecclesie episcopus omnibus episcopis in Domino salutem.

Cognoscat uestra sapientia, karissimi fratres, quia in hac sancta sede apostolica a nobis et reliquis episcopis ceterisque Domini sacerdotibus statutum est, ut sacra uasa non ab aliis quam a sacratis Dominoque dicatis contrectentur hominibus. Indignum ualde est ut sacra Domini uasa quecunque sint humanis usibus seruiant, aut ab aliis quam a Domino famulantibus eique dicatis tractentur uiris. Ne pro talibus presumptionibus iratus Dominus plagam imponat populo suo, et hi etiam qui non peccauerunt mala patiantur aut pereant, quia perit iustus sepissime pro impio. Attendite, fratres, ne talia uiris in Ecclesiis permittatis deinceps fieri, ne grex pretioso  sanguine Christi redemptus in precipitium  ruat; propter quod assumite armaturam Dei, ut possitis resistere his qui contradicunt ueritati, et induite uos lorica iustitie, calceati pedes in preparatione Euangelii pacis. Si quis uero uestrum pulsatus fuerit in aliqua aduersitate licenter hanc sanctam et apostolicam appellet Sedem, et ad eam quasi ad caput suffugium habeat, ne innocens damnetur, aut Ecclesia sua detrimentum patiatur. Si autem ei necesse fuerit eamque appellare minime ausus fuerit, et uocatus tamen ab hac sancta Sede fuerit, non renuat uenire, sed confestim, ut ei nuntiatum fuerit, uenire festinet, et causas pro quibus uocatus est prudenter disponat, atque si necesse aliquid corrigere fuerit, cum his quos hic primos inuenerit, corrigat;  ad Ecclesiam tamen suam non prius reuertatur quam litteris apostolicis uel formatis pleniter instructus atque purgatus, si fuerit unde. Et postquam domum reuersus fuerit, cognoscant uicini sui qualiter hic sua aliorumque causa discussa fuerit, quatenus eam absque aliqua ambiguitate nuntiare et predicare omnibus  possit. Ab hac enim sancta Sede, a sanctis apostolis tueri, defendi et liberari episcopi iussi sunt, ut sicut eorum dispositione ordinante Domino primitus sunt constituti, sic huius sancte Sedis, cuius dispositioni eorum causas et iudicia seruauerunt, protectione, futuris temporibus sint ab omnibus peruersitatibus semper liberi. Unde culpantur hi qui aliter circa fratres egerint, quam huius sedis rectoribus placere cognouerint. His taliter consideratis atque cum reliquis episcopis decretis tanquam omnium curam gerentes, propter sedis proprie apicem decernimus, ut nemo pontificum aliquem suis rebus exspoliatum episcopum aut a sede pulsum excommunicare, aut iudicare presumat, quia non est priuilegium quo exspoliari possit iam nudatus. Si quis  autem aliter agere presumpserit, sciat censuram huius Sedis cum omnibus membris suis sibi uenturam, et sicut egerit, ita recipiet. Si bene bene, graue graue. Si pessime pessime, quoniam dignus est operarius mercede sua. Nos, fratres, nullum perdere uolumus, sed ipse perdit se qui pie considerata auertit, et qui Apostolorum et huius sancte Sedis decreta libenter uiolat. Sed nunc, fratres, commendamus uos omnes Domino, et uerbo gratie eius, qui potest perficere et dare hereditatem cum omnibus sanctis; ipse autem Deus pacis et consolationis det uobis idipsum sapere in alterutrum, ut uobis inuicem succurratis, et non sitis diuisi, ut unanimes, uno ore et uno corde honorificemus eum in concordia et consolatione fratrum, qui potens est confirmare nos  secundum Euangelium eius, iuxta reuelationem mysterii eterni, temporibus scilicet perpetuis, quibus uobis munera futurorum gaudiorum largienda sunt. Data nono Kalen. Aprilis, Adriano et uero cc. consul.





INCIPIUNT DECRETA TELESPHORI PAPAE. De ieiunio septem hebdomadarum ante Pascha, et de missarum celebratione in nocte sancta Natalis Domini, et quo tempore aliis diebus misse celebrentur, et de episcoporum defensione. 


 Charissimis fratribus et dilectissimis episcopis  TELESPHORUS Romane urbis archiepiscopus salutem in Domino.

Credimus sanctam fidem uestram in apostolorum eruditione fundatam, hanc tenere et hanc populis uniuersis exponere, que uidelicet a constitutis apostolorum, eorumque successorum nulla ratione dissentit, per quos iustum est ceteros erudiri. Quapropter cognoscite a nobis et a cunctis episcopis in hanc sanctam et apostolicam Sedem congregatis statutum esse, ut septem hebdomadas plenas ante sanctum  Pascha omnes clerici in sortem Domini uocati  a carne ieiunent; quia sicut discreta debet esse uita clericorum a laicorum conuersatione, ita et in ieiunio debet fieri discretio, et sicut laici et seculares homines nolunt eos recipere in accusationibus et infamationibus suis, ita nec clerici debent eos recipere in impulsationibus suis; quoniam in omnibus discreta debet semper esse, et segregata uita, et conuersatio clericorum ac secularium laicorum. Et, sicut hi amplius sunt applicati diuinis cultibus, et familiares Domini dicuntur  Saluatoris, ita moribus et conuersatione atque sanctitate debent esse distincti. Has ergo septem hebdomadas omnes clerici a carne et deliciis ieiunent, et hymnis, et uigiliis, atque orationibus, Domino inherere die noctuque studeant. Nocte uero sancta natiuitatis Domini Saluatoris missas celebrent, et hymnum angelicum in eis solemniter decantent, quoniam et in eadem nocte ab angelo pastoribus nuntiatus est, sicut ipsa ueritas testatur, dicens: »Pastores erant in regione eadem uigilantes et custodientes uigilias noctis supra gregem suum. Et ecce angelus Domini stetit iuxta illos et timuerunt timore magno, et dixit illis angelus: Nolite timere, ecce enim euangelizo uobis gaudium magnum quod erit omni populo, quia natus est uobis hodie Saluator, qui est  Christus Dominus, in ciuitate Dauid. Et hoc uobis signum: Inuenietis infantem pannis inuolutum, et positum in presepio; et subito facta est cum angelis multitudo militie celestis, laudantium Dominum et dicentium: Gloria in altissimis Deo, et in terra pax hominibus bone uoluntatis .« Ceterum considerat impius iustum, et querit ut occidat 24 eum. Dominus non derelinquet eum in manus eius, et non condemnabit eum cum iudicabitur illi. Exspecta Dominum et custodi uiam eius, et exaltabit te ut possideas terram, cum interibunt impii, uidebis. uidi impium robustum, et fortissimum, sicut indigenam uirentem, et transiui et ecce non erat, et quesiui eum, et non est inuentus. Custodi simplicitatem et uide rectum, quia erit in  extremum uiro pax; preuaricatores autem interibunt pariter, et nouissimum impiorum peribit. Salus autem iustorum a Domino, fortitudo eorum in tempore tribulationis, et auxiliabitur eis Dominus, et saluabit eos et eripiet eos ab impiis et saluabit eos, quia separauerunt in eum; et alibi: »Quid gloriaris in malitia potens? Misericordia Dei tota die. Insidias cogitauit lingua tua quasi nouacula acuta faciens dolum. Dilexisti malitiam magis quam bonum, mendacium magis quam loqui iustitiam. Dilexisti omnia uerba ad deuorandum, lingua dolosa, sed Deus destruet te in sempiternum, terrebit et euellet te de tabernaculo et eradicabit te de terra uiuentium, et uidebunt iusti et timebunt et super eum ridebunt. Ecce uir qui non posuit fortitudinem  suam Deum, sed sperauit in multitudine diuitiarum suarum, confortatus est in insidiis suis. Ego autem sicut oliua uirens in domo Dei, speraui in misericordia Dei, in seculum et in eternum. Confitebor tibi in seculum, quoniam fecisti et exspectabo nomen tuum, quoniam bonum est in conspectu misericordiarum tuarum.« Reliquis enim temporibus missarum celebrationes ante horam diei tertiam minime sunt celebrande, quia et eadem hora Dominus crucifixus est, et super apostolos Spiritus sanctus descendisse legitur. Ab episcopis autem idem angelicus hymnus pro tempore et loco in missarum solemniis celebrandus est atque solemniter recitandus.

 Ipsi enim qui proprio ore corpus Domini conficiunt, ab omnibus sunt obediendi atque timendi, et non dilacerandi aut detrahendi, quia a quibus se Domini populus benedici, saluari et instrui cupit, nullatenus debet eos arguere, nec uulgus in eorum accusatione suscipi. Populus enim ab eis docendus est, et corripiendus non ipsi ab eo, quia non est discipulus super magistrum. Nullomodo igitur Domini pontifices et reliqui sacerdotes quibus Domini commissa est plebs, rite populum possunt corrigere, si deceptionis se cognouerint laqueo infestari. Unde iustum est omnes in uniuerso orbe doctores legis, ea que legis sunt sapere et non sacerdotes Domini labiis suis, aut quibuslibet machinationibus maculare, dum ipsos disponunt aut cupiunt maculare,  potius seipsos maculant et uulnerant. Dei ergo accusat ordinationem qui eos qui ab eo constituuntur, sacerdotes accusat, et damnari cupit, a quibus se omnes fideles cauere debent, quia non solum qui faciunt, sed etiam qui consentiunt facientibus rei sunt.

Christus enim Dei Filius Dominus noster, humano generi salutem condonans plenam, de nobis ait: »Qui uos recipit, me recipit, et qui uos spernit, me spernit .« Si ergo Dominus in eis recipitur, et reiicitur, proculdubio ipsius sunt qui in eis reiicitur, uel suscipitur. Et tu quis es, qui iudicas seruum alienum? Proculdubio transgressores legis Dei et apostolorum, atque prophetarum, et non solum harum, sed etiam legum humanarum.  Omnes enim leges tam diuine quam humane alienum seruum iudicare prohibent. Quid putas erit de te, cum transgressores et conculcatores legis Dei damnabuntur? Profecto et tu damnaberis, quia postposuisti mandatum Dei, et tuam adimplesti uoluntatem, quoniam sicut digni sunt uita qui mandatum Dei adimplent atque custodiunt, ita rei et perdigni sunt morte, qui ea postponunt et in uanum ducunt. Est enim in apostolicis scriptum institutis, alterius uitam nemo laceret, et de malo alieno os suum non coinquinet. Accusatores uero et accusationes, quas leges seculi non admittunt, et nos submouemus, et accusatori omnino non credi decernimus, qui absente aduersario causam suggerit ante utriusque partis iustam discussionem. Nec hi qui  non sunt idonei suscipiantur ad accusationem, et omnes qui aduersus patres armantur, infames esse censemus. Patres enim omnes uenerandi sunt, non respuendi, aut insidiandi. Hi uero qui cum inimicis morantur, aut qui suspecti habentur, minime recipiantur, quia eorum emulatio lacerat etiam innocentes. Hunc murum firmissimum statuerunt patres nostri, et nos cum eis contra persecutores nostros, ut hoc remedio eorum pellantur machinamenta, et uos securiores et sanctiores famulari mereamini uestro Saluatori. De talibus enim insidiatoribus et accusatoribus seruorum suorum loquitur Dominus per prophetam dicens: »Os tuum misisti ad malitiam, et lingua tua concinnabat dolum,  sedens aduersus fratrem tuum loquebaris, et in filium matris tue fabricabas opprobrium. Hec fecisti et tacui, existimasti similem tui me futurum? arguam te, et proponam ante oculos tuos. Intelligite hec qui obliuiscimini Dominum ne forte rapiat et non sit qui liberet.«

Languentes autem in isto conamine notandi sunt, et a talibus repellendi. Tales enim membra sunt diaboli, qui sursum atque deorsum peruolans querit quod possit occidere, quos possit separare, quos possit deuorare. Propter quam rem uigilandum est, et armis celestibus sumus muniendi, ne in eius compedes incidamus aut eius foueis illaqueemur. Decet enim in talibus causis hoc maxime prouideri, ut sine strepitu concertationum et caritas custodiatur  et ueritas defendatur, atque innocentes et Domini ministri illesi liberentur. De bonis ergo et legem Domini custodientibus fratribusque adiuuantibus  et non nocentibus, sed supportantibus ait per Prophetam Dominus: »Non sedi cum uiris uanitatis, et cum superbis non ingrediar. Odiui ecclesiam pessimorum et cum impiis non sedebo. Lauabo in innocentia palmas meas, et circuibo altare tuum, Domine, ut clara uoce predicem laudem tuam, et enarrem omnia mirabilia tua. Domine, dilexi habitaculum domus tue, et locum tabernaculi glorie tue; ne ponas cum peccatoribus animam meam, et cum uiris sanguinum uitam meam. In quorum manibus scelus, et dextera eorum repleta est muneribus, ego autem in simplicitate mea gradiar, redime me, et miserere mei; pes meus stetit in uia, in Ecclesiis benedicam Domino.« Concordent igitur cum omnibus Dei sacerdotibus he caritatis sententie, in quibus  uos fixos et firmos exstitere iudicamus. Deus uos incolumes custodiat, filii karissimi. Data Xu Kalend. Martii, Antonio et Marco Iu cc. consul.





INCIPIUNT DECRETA IGNII PAPAE DE FIDE ET RELIQUIS CAUSIS. De fide et reliquis causis. 


 IGINIUS in Christi nomine alme urbis Rome episcopus, cunctis in apostolica fide et doctrina degentibus, salutem.

Charissimi, Deus Filium suum misit in similitudinem carnis peccati, et de peccato damnauit peccatum in carne, ut iustitia legis impleretur. Filius non secundum deitatem solam a Patre missus est, sed secundum carnem, quam clementer et pie pro nobis assumere non dedignatus est. Nam quod semetipsum, exinanita maiestatis sue potentia, idem Filius miserit, Apostolus contestatur et dicit: »Semetipsum exinaniuit, formam serui accipiens, humiliauit semetipsum, factus obediens usque ad mortem, mortem autem crucis .« Et Isaias: »Non legatus, neque angelus, sed Deus ipse ueniet, et saluabit  nos;« item ibi: »Palam apparui non querentibus me.« Et Ieremias: »Dereliqui domum meam, dimisi hereditatem meam, ueni et factus sum illis in opprobrium.« Et in Michea: »Ecce Dominus ueniet, et commouebuntur sub eo montes;« et in Zacaria: »Gaude et exsulta filia Sion, quia ecce ego uenio, et commorabor in medio tui, dicit Dominus;« et Apostolus ad Timotheum: »Humanus sermo et omni acceptione dignus, quoniam iehsu Christus uenit in hunc mundum peccatores saluos facere;« et Malachias: »Ecce subito ueniet in templo suo Dominus quem uos queritis, et angelus Testamenti quem uos uultis;« in Euangelio: »Non ueni uocare iustos, sed peccatores in penitentiam.« Item ibi: »Quid nobis, et quid tibi Iesu, Filii Dei, uenisti  ante tempus perdere nos? uenit Filius hominis saluare et querere quod perierat.« Item ibi: »Ego ueni ut uitam habeant, et abundantius habeant;« item ibi: »Nemo ascendit in celum, nisi qui de celo descendit, Filius hominis qui est in celo.« Nunquid in his tantis ac talibus testimoniis quibus se Filius Dei a semetipso uenisse testatus est, poterit quis dicere ab alio et non a semetipso uenisse? dum manifestum est, quod qui carnem nostram dignanter assumpsit, uoluntarie et non ab alio missus aduenerit; nam qui in Patre manens, ubique potentia sua consistit, ubi quo a Patre mitteretur omni modo non habuit, quoniam nulla pars celorum ac terre a conspectu Patris excipitur, ubi secundum uos a Patre Filius mitteretur? et Paulus: »Renouamini,  inquit, spiritu mentis uestre, et induite nouum hominem qui secundum Deum creatus est in iustitia et sanctitate ueritatis.« Et ad Hebreos: »In eo enim in quo passus est ipse et tentatus est, potens est eis qui tentantur auxiliari,« unde sancte uocationis semper celestis participes. Considerate Apostolum confessionis nostre, et pontificem Iesum fidelem existentem qui uocauit eum. Et ad Colossenses: »Nunc autem deponite et uos uniuersa, iram, indignationem, malitiam, blasphemiam, turpiaque uerba ex ore uestro non procedant. Nolite mentiri inuicem. Exspoliantes uos ueterem hominem cum actibus suis, induite nouum eum qui renouatur in agnitionem secundum imaginem eius qui creauit eum.« Nunquid is qui uniuersam  creaturam, uisibilia et inuisibilia proprie uirtute potestatis procreauit ac fecit, seipsum ante, aut postmodum  creauit uel facere potuit? Et Dominus in Euangelio ait: »Ego et Pater unum sumus;« et iterum: »Qui me uidet, uidet et Patrem;« et iterum: »Qui me odit, et Patrem meum odit;« et iterum: »Ut omnes honorificent Filium, sicut honorificant Patrem;« et iterum: »Ut sint in nobis unum, sicut et nos unum sumus. Tu in me, et ego in eis;« et iterum: »Omnia mea tua sunt;« et iterum: »Ego in Patre, et Pater in me;« et iterum: »Pater in me manens facit opera hec.« Et Ioannes euangelista ait: »In principio erat uerbum, et uerbum erat apud Deum, et Deus erat uerbum ;« et iterum ipse ad Parthos:  »Tres sunt, inquit, qui testimonium perhibent in terra: aqua, sanguis et caro, tres in nobis sunt; et tres sunt qui testimonium perhibent in celo: Pater, uerbum, et Spiritus, et hi tres unum sunt.« Nos itaque in natura diuinitatis, quia unum sunt, Pater, et Filius, et Spiritus sanctus, nec Patrem aliquo tempore credimus precessisse, ut maior sit Filio, nec Filium postea natum esse ut diuinitate Patris minoretur.

Ceterum, fratres, saluo in omnibus Romane Ecclesie priuilegio, nullus metropolitanus absque ceterorum omnium comprouincialium episcoporum instantia aliquorum audiat causas eorum, quia irrite erunt aliter acte quam in conspectu eorum omnium uentilate, et ipse, si fecerit, cerceatur a fratribus.

 Criminationes maiorum natu per alios non fiant, nisi per ipsos qui crimina intendunt, si tamen ipsi digni et irreprehensibiles apparuerint, et actis publicis docuerint omni se suspicione carere et inimicitia 25, atque irreprehensibilem fidem ac conuersationem ducere: necnon et peregrina negotia et iudicia prohibemus, quia indignum est ut ab externis iudicentur qui prouinciales et a se electos debent habere iudices. Nos quidem ex omni parte carpendo occasiones abscidimus. Nos superne memores discipline, quibuscumque cadentibus dexteram porrigimus, et a ruine precipitio quos possumus releuamus et defensionis adminiculum totis uiribus prebere cupimus. Certe si uel mens sit recti conscia, uindicta dignus est qui aliis existit causa periculi;  qui uero innocentem uel fratrem quocunque ingenio persequitur, ipse in se iugulum mortis impingit, ut ait diuinus et beatus preco: Noli detrahere, ne eradiceris, noli accusare, ne accuseris, noli iudicare, ne iudiceris, quia in quo iudicio iudicaueris, iudicabitur de te. Nemo creditur nos odisse quorum relatione non leditur, dicit enim Dominus: Omne regnum in se diuisum non stabit, et omnis scientia aut regula aduersum se diuisa non stabit. Ideoque necesse est, ut concorditer salubres suscipiatis, hortans, nichil per contentionem agentes, sed ad omne studium deuotionis unanimes, diuinis et apostolicis constitutionibus pareatis. Data XuII Kalend. Octobris. Magno et Camerino consulibus.





EPISTOLA IGINII PAPAE AD ATHENIENSES


 Papa IGINIUS Atheniensibus salutem.

Multa mihi fiducia est apud uos, fratres, et multa gloriatio pro uobis. Repletus sum consolatione, superabundo gaudio in omni tribulatione nostra. Tribulor enim quando de uobis audio quod non oportet. Consolor uero quoties ea inter uos fieri cognouero que bonos christianos decet implere. »Nolite, fratres, iugum ducere cum infidelibus,« unde doctor gentium loquitur dicens: »Que participatio iustitie cum iniquitate? quis autem consensus templo Dei cum idolis? uos enim estis templum Dei uiui, sicut dicit Dominus. Quoniam inhabitabo in illis, et inambulabo, et ero illorum Deus, et ipsi erunt mihi populus .« Si enim Deus angelis peccantibus non pepercit, sed rudentibus inferni detractos  in tartarum tradidit, in iudicio cruciandos reseruari, et originali mundo non pepercit, sed octauum Ne iustitie preconem custodiuit, diluuium mundo impiorum inducens, et ciuitates Sodomorum et Gomorrheorum in cinerem redigens, euersione damnauit, exemplum eorum qui impie acturi sunt ponens, quid putatis iniquis et impiis perseuerantibus in nequitia eorum erit? Iustum uero Lot oppressum a nefandorum iniuria conuersatione eruit, aspectu enim et auditu iustus erat, habitans apud eos  qui de die in diem animam iustam iniquis operibus cruciabant. Nouit Deus pios de tentatione eripere, iniquos uero in diem iudicii cruciandos reseruare, magis autem eos qui post carnem in concupiscentiam immunditie ambulant, damnationemque contemnunt, audaces, sibi placentes sectas non metuunt facere, blasphemantes. Unde alieni erroris socium a sui propositi tramite non recedentem, aut apostolice sedis iussionibus inobedientem suscipere non possumus, quia inter fideles credentes uel sanctorum Patrum iussionibus obtemperantes permittimus, quia inter fideles magna debet esse discretio et infideles. Si Deus, fratres, iustis non pepercit, quid de nobis peccatoribus fieri putatis? Custodite uos ab omni inquinamento carnis et corporis, ut salui sitis  in die aduentus Domini, unum autem hoc non lateat uos, ut ait Apostolus: Charissimi, quia unus dies apud Dominum sicut mille anni, et mille anni, sicut unus dies. Non tardat Dominus promissis, sed patienter exspectat propter uos, nolens aliquos perire, sed omnes ad penitentiam reuerti. Adueniet autem dies Domini ut fur, in qua celi magno impetu transient, clementa uero calore soluentur. Cum hec ergo omnia dissoluenda sint, quales oportet uos esse in sanctis conuersationibus et pietatibus, exspectantes et  properantes in aduentum diei Dei, per quem celi ardentes soluentur, et elementa ignis calore tabescent. Nos uero celos nouos et terram nouam et promissa ipsius exspectamus, in quibus iustitia inhabitat. Deus autem omnis gratie qui uocauit uos in eternam  suam gloriam, in Christo Iesu modicum passos ipse perficiet, confirmabit, et consolidabit. Ipsi gloria et imperium in secula seculorum, Amen. Data X Kalend. Martii, Magno et Camerino consulibus.





INCIPIUNT DECRETA PII PAPAE. Ut die Dominico Pascha celebretur. 


 Omnibus Ecclesiis in eadem qua sumus fide et doctrina manentibus, PIUS apostolice sedis archiepiscopus.

Gratias agimus, fratres, Deo, quoniam crescit fides uestra et abundat caritas uniuscuiusque omnium uestrum inuicem, ita ut nos ipsi in uobis gloriemur in Ecclesiis Dei. uidete, fratres, uidete ut nemo uos seducat, uolens in humilitate et religione angelorum, que non uidit, ambulans frustra, inflatus sensu carnis sue, et non tenens caput, ex quo totum corpus per nexus et coniunctiones ministratum et constructum crescit in augmentum Domini; sed induite uos sicut electi Dei, sancti et dilecti, uiscera misericordie, benignitatem, humilitatem, modestiam, patientiam, supportantes inuicem  et donantes uobismetipsis si quis habet querelam. Et sicut Christus donauit uobis, ita et uos.

Ceterum nosse uos uolumus quod Pascha Domini, die Dominica annuis solemnitatibus sit celebrandum. Istis ergo temporibus Hermes doctor fidei et Scripturarum effulsit inter nos. Et licet nos idem Pascha predicta die celebremus, et quidam inde dubitarent, ad corroborandas tamen animas eorum eidem Herme angelus Domini in habitu pastoris apparuit et precepit ei, ut Pascha die Dominico ab omnibus celebraretur tempore suo; unde et uos apostolica auctoritate instruimus omnes eadem seruare debere, quia et nos eadem seruamus, nec debetis a capite quoquomodo dissidere.

Cauete diligenter omnes, ne quis uos decipiat per  aliquam astrologiam uel philosophiam et inanem fallaciam, secundum traditionem hominum, secundum elementa mundi, et non secundum Christum et traditionem rectam. »In Christo enim habitat omnis plenitudo diuinitatis corporaliter ut sitis in illo repleti, qui est caput omnis principatus et potestatis,« qui sine dubio qui contra mandata Dei agit peccat, et qui consensum prestat erranti. Hanc sanctam sedem apostolicam omnium Ecclesiarum caput esse precepit, ipso dicente principi apostolorum Petro: »Tu es Petrus et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum. Et quodcunque ligaueris super terram erit ligatum et in celo, et quodcunque erit solutum super terram erit solutum et in celo .« Quid enim prodest illi suo errore non pollui qui  consensum prestat erranti. Oues enim pastorem suum non reprehendant, plebs uero episcopum non accuset, nec uulgus eum arguat, quoniam non est discipulus super magistrum, neque seruus supra Dominum. Episcopi autem a Deo sunt iudicandi, qui eos sibi oculos elegit; nam a subditis aut praue uite hominibus non sunt arguendi uel accusandi, aut lacerandi, ipso Domino exemplum dante, quando per seipsum, et non per alium uendentes sacerdotes, et ementes eiecit de templo, et mensas nummulariorum proprio euertit flagello, et eiecit de templo; et sicut alibi per prophetam loquitur dicens: Deus stetit in synagoga deorum, in medio autem deos discernit. Si quis uero a suo proposito retrorsum exorbitauerit, et iussum apostolice sedis libenter transgressus fuerit, infamis efficitur. Reprobari ergo  oportet eorum redargutiones qui in recta fide suspecti sunt. Fides autem et conuersatio primum scrutanda est, et denuo qui irreprehensibiles apparuerint sunt recipiendi, et non prius, quia »bonus homo,« testante ueritatis uoce, »ex bono thesauro cordis sui profert bona, malus homo ex malo thesauro cordis sui profert mala. Ex abundantia enim cordis os loquitur,« ideo persona et opinio ac uita uniuscuiusque in initio rimanda est, quia boni semper infestantur a malis. Boni enim cum malis, licet misti sint in Ecclesia, uix concordare inueniuntur, quoniam dissimilis est eorum cogitatio, uoluntas et actus. Nihil enim prodest homini ieiunare et orare, et alia religionis bona agere, nisi mens ab iniquitate reuocetur,  et ab obtrectationibus lingua cohibeatur, unde ait propheta: »Cohibe linguam tuam a malo, et labia tua ne loquantur dolum, diuerte a malo et fac bonum.« Nemo enim bonum faciens alteri uerbo aut facto nocere uult, quanto minus in suspicionem debet uenire fidelis homo ut dicat aut faciat ea que pati non uult! Quia omnis suspicio potius repellenda est quam approbanda uel recipienda. »Charitas enim non querit que sua sunt,« sed que aliorum, quia unius causa multorum non est preferenda. »Sectamini caritatem, emulamini spiritualia. Charitas enim patiens est, benigna est. Charitas enim non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate; congaudet autem ueritati, omnia suffert, omnia credit, omnia sperat, omnia sustinet. Charitas nunquam  excidit.« Semper rogo uos, ut deteriora reiiciatis, et meliora perficiatis, quia nos non spiritum mundi accepimus, sed Spiritum qui ex Deo est, ut sciamus  que a Deo donata sunt nobis, et ea sectemini indifferenter. Data uII Idus Aprilis Claro et Seuero consulibus.





EPISTOLA PII PAPAE ITALICIS DIRECTA


 PIUS Romane urbis archiepiscopus, Italicis fratribus salutem in Domino.

Scitis, fratres, quia Dei agricultura sumus, ideo eius adiutores esse debemus, secundum gratiam quam ipse dedit nobis; si hoc autem esse neglexerimus, nulli dubium est quod damnabimur. Si uero in eius seruitio pro uiribus laborauerimus, uerique eius adiutores fuerimus, eiusque uoluntatem implere studuerimus, profecto ab illo ditabimur, quia uniuscuiusque  opus quale sit, ut ait Apostolus, dies Domini declarabit, et ignis probabit. Ad sedem autem apostolicam perlatum est quod sint inter uos contentiones et emulationes, et predia diuinis usibus tradita, quidam humanis applicant usibus, et Domino Deo cui tradita sunt ea subtrahunt ut suis usibus inseruiant. Quapropter ab omnibus illius usurpationis contumelia depellenda est, ne predia sibi secretorum celestium dicata a quibusdam irruentibus uexentur. Quod si quisquam presumpserit, sacrilegus habeatur, et sicut sacrilegus iudicetur. Ipsos autem qui hoc agunt, cleros et Domini sacerdotes persequi, eosque infamare audiuimus, ut malum super malum addant, et deteriores fiant; non intelligentes quod Ecclesia Domini in sacerdotibus consistit et  crescit in templum Dei. Et sicut qui Ecclesiam Dei uastat et eius predia et donaria exspoliat et inuadit fit sacrilegus, sic et ille qui eius sacerdotes insequitur sacrilegii reus existit, et sacrilegus iudicatur. Aemulamini, fratres, carismata meliora, et nolite talia agere, nec eis commisceri aut consentire qui talia agunt, quoniam non solum qui talia agunt sunt huius criminis rei, sed qui facientibus 26 consentiunt. Non ergo grauius peccatum est fornicatio quam sacrilegium, sed sicut maius est peccatum quod in Deum committitur quam quod in hominem, sic grauius est sacrilegium agere, quam fornicari; de talibus enim ait Apostolus: »Et uos inflati estis, et non magis luctum habuistis ut tollatur de medio uestrum, qui hoc opus fecit. Ego quidem  absens corpore, presens autem spiritu, iam iudicaui ut presens eum qui sic operatus est in nomine Domini nostri Iesu Christi, congregatis uobis et meo spiritu in uirtute Domini nostri Iesu Christi huiusmodi tradere Satane in interitum carnis, ut spiritus saluus sit in die Domini nostri Iesu Christi. Non est bona gloriatio uestra. Nescitis quia modicum fermentum totam massam corrumpit? Expurgate, inquit Apostolus, uetus fermentum ut sitis noua conspersio, sicut estis azymi. Etenim Pascha nostrum immolatus est Christus. Itaque epulemur,  non in fermento ueteri, neque in fermento malitie et nequitie, sed in azymis sinceritatis et ueritatis. Scripsi uobis in epistola, ait idem ipse Apostolus, ne commisceamini fornicariis, non utique fornicariis huius mundi, aut auaris, aut rapacibus, aut idolis seruientibus. Alioquin debueratis de hoc mundo exisse. Nunc autem scripsi uobis non commisceri. Si quis autem frater nominatus est fornicator, aut auarus, aut idolis seruiens, aut maledicus, aut ebriosus,  aut rapax, cum huiusmodi nec cibum sumere. Quid enim mihi de his qui foris sunt iudicare? Nonne de his qui intus sunt uos iudicatis? Nam eos qui foris sunt Deus iudicabit. Auferte malum ex uobis ipsis. Audet aliquis uestrum, habens negotium aduersus alterum, iudicari apud iniquos et non apud sanctos? An nescitis quoniam sancti Dei de mundo iudicabunt? Et si in uobis iudicabitur mundus, indigni estis quidem ut de minimis iudicetis, nescitis quoniam angelos iudicabimus? quanto magis secularia! Secularia igitur iudicia si habueritis, contemptibiles qui sunt in Ecclesia illos constituite ad iudicandum. Ad uerecundiam uestram dico, sic non est inter uos sapiens quisquam qui possit iudicare fratrem suum, sed frater cum fratre iudicio  contendit, et hoc apud infideles. Iam quidem omnino delictum est in uobis quod iudicia habetis inter uos. Quare non magis iniuriam accipitis? Quare non magis fraudem patimini? Sed uos iniuriam facitis et fraudatis, et hoc fratribus. An nescitis quia iniqui regnum Dei non possidebunt? Nolite errare. Neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Et hec quidem fuistis, sed abluti estis et sanctificati estis in nomine Domini nostri Iesu Christi, et in Spiritu Dei nostri .« De cetero salua in omnibus apostolica auctoritate quecumque sunt ad religionis  obseruantiam pertinentia, locis suis et a sue dieceseos synodis audiantur. Et si quis sacerdotum uel reliquorum clericorum suo episcopo inobediens fuerit, aut insidias ei parauerit, aut contumeliam, aut calumniam, et conuinci potuerit, mox curie tradatur. Qui autem facit iniuriam, recipiat hoc quod inique gessit. »Corrumpunt enim mores bonos colloquia mala. Euigilate iusti et nolite peccare .« Data Idus Martii, Claro et Seuero Iu cc. consul.





INCIPIUNT DECRETA ANITII PAPAE. De ordinatione archiepiscoporum et reliquorum episcoporum; et de appellationibus minorum ad maiorum sedes, uel ad Romanam Ecclesiam. 


 ANITIUS uniuersis Ecclesiis per Gallie prouincias constitutis, in Domino salutem.

Bonorum operum et spiritualium studiorum Deum auctorem esse non dubium est, qui bonorum hominum incitat mentes et adiuuat actiones; quod nobis euidenter apparuit, cum inter longinqua spatia regionum unum corda uestra senserunt consilium, et que desiderabatis responsa, non unius, sed plurimorum epistole intimarunt. De ordinationibus uero episcoporum super quibus nos consulere uoluistis, olim in sancti predecessoris nostri Anacleti ordinationibus quedam iam decreta reperimus. Scimus enim beatissimum Iacobum qui dicebatur iustus, qui etiam secundum carnem frater Domini nuncupatus est, a Petro, Iacobo et Ioanne apostolis, Hierosolymorum  episcopum esse ordinatum. Si autem non minus quam a tribus apostolis tantus uir fuit ordinatus episcopus, patet profecto eos formam instituente Domino tradidisse, non a minus quam a tribus episcopis episcopum ordinari debere. Sed crescente numero episcoporum, nisi necessitas interuenerit, debent etiam plures augeri. Id est si archiepiscopus diem obierit, et alter ordinandus archiepiscopus electus fuerit, omnes eiusdem prouincie episcopi ad sedem metropoleos conueniant, ut ab omnibus ipse ordinetur. Oportet autem ut ipse qui illis omnibus preesse debet, ab omnibus illis eligatur et ordinetur. Reliqui uero prouinciales episcopi, si necesse fuerit, ceteris consentientibus, a tribus iussu archiepiscopi consecrari possunt episcopis.  Sed melius, est si ipse cum omnibus, eum qui dignus est elegerit et cuncti pariter sacrauerint pontificem. Et licet istud necessitate cogente concessum sit, illud tamen quod de archiepiscopi consecratione predictum est atque preceptum, id est, ut omnes suffraganei eum ordinent, nullatenus immutari licet; quia qui illis preest, ab omnibus episcopis quibus preest debet constitui. Sin aliter presumptum fuerit, uiribus carere non dubium est, quia irrita erit eius secus acta ordinatio; ipse autem archiepiscopus nichil de eorum causis, aut de aliis communibus iuxta statuta apostolorum absque cunctorum illorum agat consilio; nec illi, nisi quantum ad proprias parochias pertinet sine suo, quoniam tali gaudet concordia Altissimus et gloriatur in  membris suis. Nulli archiepiscopi primates uocentur, nisi illi qui primas tenent ciuitates, quarum episcopos apostoli et successores apostolorum regulariter patriarchas et primates esse constituerunt, nisi aliqua  gens deinceps ad fidem conuertatur, cui necesse sit propter multitudinem eorum primatem constitui. Reliqui uero qui alias metropolitanas sedes adepti sunt, non primates, sed metropolitani nominentur. Si autem aliquis metropolitanorum inflatus fuerit, et sine omnium comprouincialium presentia ue consilio episcoporum, aut eorum, aut alias causas, nisi eas tantum que ad propriam suam parochiam pertinent, agere, aut eos grauare uoluerit, ab omnibus districte corrigatur, ne talia deinceps presumere audeat. Si uero incorrigibilis, eisque inobediens apparuerit, ad hanc apostolicam sedem, cui omnia episcoporum iudicia terminare precepta sunt, eius contumacia referatur, ut uindicta de eo fiat, et ceteri timorem habeant. Si autem propter nimiam  longinquitatem, aut temporis incommoditatem, uel itineris asperitatem, graue ad hanc sedem eius causam deferre fuerit, tunc ad eius primatem causa deferatur, et penes ipsum huius sancte sedis auctoritate iudicetur. Similiter si aliquis episcoporum metropolitanum suspectum habuerit, apud primatem dieceseos, aut apud hanc apostolicam sedem audiatur. Qui maior est uestrum, secundum Dominicam iussionem, sit uester minister, et quanto maior es in omnibus, humilia te ipsum. Charissimi, nolite inter uos contendere, nec querat aliquis maior esse, sed, iuxta Apostolum, Diligite uos inuicem, »quia caritas ex Deo est, et omnis qui diligit, ex Deo natus est, et cognoscit Dominum. Qui non diligit, non nouit Deum, quoniam Deus caritas est. Pascite,«  inquit princeps apostolorum, »qui in uobis est gregem Dei, prouidentes non coacte, sed spontanee secundum Deum, neque turpis lucri gratia, sed uoluntarie. Neque ut dominantes in cleris, sed forma facti gregi ex animo. Et cum apparuerit princeps pastorum, percipietis immarcescibilem glorie coronam .« Et iuxta alium apostolum: »Fratres, memores estote uerborum que predicta sunt ab apostolis Iesu Christi qui dicebant uobis, quoniam in nouissimo tempore uenient illusores secundum desideria ambulantes impietatum. Hi sunt qui segregant semetipsos animales, spiritum non habentes. uos autem, karissimi, superedificantes uosmetipsos sanctissime uestre fidei, in Spiritu sancto orantes, ipsos uos in  dilectione Dei seruate, exspectantes misericordiam Domini nostri Iesu Christi in uitam eternam. Et hos quidem arguite iudicantes, illos uero seruate de igne recipientes. Aliis autem miseremini in timore,  odientes eam que carnalis est maculatam tunicam .« Prohibete, fratres, per uniuersas regionum uestrarum Ecclesias, ut clerici, qui laicis et simplicibus, uirtutis, honestatis, pudicitie et grauitatis exemplar esse debent ac seipsos tanquam signum purioris uite rudioribus ad imitationem prudenter exhibere, iuxta Apostolum, comam non nutriant, sed desuper caput in modum sphere radant, quia sicut discreti debent esse in conuersatione,  ita et in tonsura et omni habitu discreti debent apparere. Hec uobis, fratres, ut petistis custodienda mittimus, et custodire precipimus, »ut in nomine Iesu omne genu flectatur, celestium, terrestrium et infernorum, et omnis lingua confiteatur, quia Dominus iehsu Christus in gloria est Dei Patris,« cui honor et imperium per eterna secula. Data octauo Kalend. Iunii, Galliano et Rufino consulibus.





INCIPIUNT DECRETA SOTHERIS PAPAE. De fide. 


 SOTHER apostolice sedis archiepiscopus, Campanis omnibus salutem in Domino.

Gaudere uos oportet, fratres, quod diuina largiente gratia familiares Domini uocamini, eiusque sacerdotii dignitate fungimini. Nunc autem rogo uos ut circa plebes uobis commissas laborare dignemini, et fructuosos manipulos Domino reportare nitamini. Paulus enim apostolus de fide ita loquitur, dicens: »Quod ante promiserat, ait, per prophetas suos in Scripturis sanctis de Filio suo qui factus est ei ex semine Dauid, secundum carnem .« Item ipse ad Galatas: »Postquam autem uenit plenitudo temporis, misit Deus Filium suum ex muliere factum sub lege .« Et ad Philippenses: »In similitudinem hominum factus et habitu  inuentus ut homo .« Et in psalmo tricesimo: »Infirmata est in paupertate uirtus mea, et ossa mea conturbata sunt, et super inimicos meos factus sum opprobrium .« Item ibi: »Obliuioni datus sum tanquam mortuus a corde. Factus sum tanquam uas perditum .« Et in septuagesimo: »Tanquam prodigium factus sum multis, et tu adiutor fortis .« Et in septuagesimo secundo: »Ut iumentum factus sum apud te, et ego semper tecum .« Et in octogesimo sexto: »Mater Sion dicet: Homo, et homo natus est in ea, et ipse fundauit eam Altissimus .« Et in septuagesimo septimo: »Factus sum sicut homo sine adiutorio inter mortuos liber .«  Et in centesimo octauo: »Et factus sum illis opprobrium, uiderunt me, et mouerunt capita sua .« Et in centesimo primo: »uigilaui et factus sum sicut passer solitarius in tecto .« Et in Euangelio: »uerbum caro factum est, et habitauit in nobis .« Filius igitur secundum carnem dicitur factus. Nam secundum diuinitatem a Patre nusquam dicitur factus, sed genitus; dum enim Pater loquitur, Filius loquitur, et cum Filius loquitur Patrem in illo esse loquentem documentis celestibus comprobatur, Paulo apostolo attestante, qui ait: Multis partibus multisque modis olim 27 Deus locutus est Patribus in prophetis, nouissime autem locutus est nobis in Filio. Et ut eumdem  Filium, excepto Patris precepto, doceam fuisse locutum, ex Isaie prophete uolumine proferimus documentum. »Hec dicit Dominus: In illa die sciet populus meus, quoniam ego ipse qui loquebar in seruis meis prophetis, euangelizans auditum pacis, et ecce adsum. »Item ibi:« Ego sum dominus qui loquor iustitiam, et annuntio ueritatem. »Item ibi:« Cogitaui, et locutus sum, et adduxi, et creaui et feci. »Et Apostolus: »An experimentum queritis eius qui in me loquitur Christus .« Et in psalmo centesimo decimo octauo: »Loquebar de testimoniis tuis in conspectu regum, et non confundebar .« Et ipse Dominus in Euangelio ceco a se illuminato dicit: »Et uidisti eum et quia loquitur tecum ipse est .« Et Samaritane mulieri  ait: »Ego sum qui loquor tecum .« Et ad discipulos: »uerba que locutus sum uobis, spiritus et uita sunt .« Et ad Patrem: Ego ad te uenio, et hec loquor in mundo. Et iterum Iudeis dixit: Loquor uobis, et non auditis. Si autem uenerit alius, illum audietis. Et iterum: Hec locutus est Dominus in gazophylacio docens in templo. Et nemo apprehendit eum, quia nondum uenerat hora eius. Ecce in his omnibus, que superius dicta sunt, non docetur Filius precepto Patris fuisse locutus, sed magis proprium exercuisse in loquendo sermonem. Isaias quoque propheta ait: Hec dicit Dominus: Ego feci terram sensu meo, et hominem super eam, ego solidaui celum manu mea, ego omnibus sideribus mandaui ut lucerent in celo.  Item ibi: Ego omne consilium meum statui, et omnia quecunque cogitaui ego feci, Item ibi: Sic dicit Dominus, qui constituit celum et terram, et fecit eam et fundauit eam. Item ibi: Ego primus, et ego in eternum, manus mea fundauit terram. Dextera mea solidauit celum. Et in Ieremia: Ego feci terram in fortitudine mea magna, et in brachio meo excelso. Item ibi: Dominus fecit terram in uirtute sua magna, et erexit orbem terre in sapientia, et prudentia sua extendit celum et posuit sonum aque in celo. Defendite, karissimi, ego rogo uos, contra maliuolos homines inconcussum Ecclesie statum, ut uos Christi dextera defendat in euum. Data Nonas Maii, Rustico et Aquilino Iu consulibus.





EPISTOLA SOTHERIS PAPAE.


 Dilectissimis fratribus per Italie prouincias sanctis constitutis episcopis, SOTHER papa.

Diuinis preceptis et apostolicis monitis informamur, ut pro omnium Ecclesiarum statu impigro uigilemus affectu, at si quid usquam reprehensioni inuenitur obnoxium, celeri sollicitudine ab ignorantie imperitia et presumptionis usurpatione reuocemus. Sacratas Deo feminas uel monachas, sacra uasa uel sacratas pallas penes uos contingere et incensum circa altaria deferre perlatum est ad apostolicam sedem, que omnia reprehensione et uituperatione plena esse, nulli recte sapientium dubium est. Quapropter huius sancte sedis auctoritate, hec omnia uobis resecare funditus, quanto citius poteritis, censemus, et ne pestis hec latius diuulgetur per  omnes prouincias, abstergi citissime mandamus, ait enim Apostolus: »Despondi enim uos uni uiro uirginem castam exhibere Christo .« Illa est enim uirgo Ecclesia, sponsa unius uiri Christi, que nullo se patitur errore uel inhonesta reprehensione uitiari, ut per totum mundum una sit nobis unius caste communionis integritas. Unde consurgite, karissimi, cum Domino, et assistite ei induentes arma spiritus aduersus malignantes contra fidem eius, et probetur spiritus sapientie, id est, uerba illorum si ex Deo sunt. Scriptum est enim in Ieremia: »Probatorem dedi te in populum meum robustum, et scies, et facies, et probabis uiam illorum .« Multum namque nobis necessaria  est uigilantia tanti sacramenti sapientie discretionis, que occulta tenebrarum reuelat, ad requisitionem huiusmodi rei et scrutationem, quoniam latet quodammodo et absconditur, uixque comprehenditur dolosa existens malitia pro eo quod sibi pietatem callide blandiatur, ut ualeat scrutantium mentem latere. Quod utique sciens beatus Apostolus, ait: »Nam huiusmodi pseudoapostoli, operarii subdoli, transfigurant se in apostolos Christi .« Sed non mirum quando ipse Satanas transfigurat se in angelum lucis, si ministri eius transfigurantur uelut ministri iustitie, quorum finis secundum opera eorum. Sed et Dominus in hoc premuniens nos, ait: »Attendite a falsis prophetis qui ueniunt ad uos in uestimentis ouium, intrinsecus autem sunt  lupi rapaces; a fructibus eorum cognoscetis eos .« Ergo in idipsum ex toto corde uestro referentes, ante omnia, super tali questione deprecationem, et dicentes cum Dauid: »Reuela oculos meos, et considerabo mirabilia de lege tua; lucerna pedibus meis uerbum tuum, et lumen semitis meis .« Quoniam, ut ait beatus Daniel propheta, »sapientia et fortitudo eius sunt ,« dat sapientiam sapientibus, et scientiam intelligentibus et disciplinam; ipse reuelat profunda et abscondita, et nouit in tenebris constituta, et lux cum eo est. Quia sapientiam et fortitudinem dedisti mihi et ostendisti mihi que rogaui te. Data X Kalend. Iunii, Cetico et Clero Iu consulibus.





INCIPIUNT DECRETA ELEUTHERII PAPAE. 


 ELEUTHERIUS episcopus, uniuersis Ecclesiis per Gallie prouincias Domino militantibus, in Domino salutem.

Magno munere misericordie Dei totius Ecclesie catholice multiplicata sunt gaudia, cum multos populos ad Domini seruitium festinare cognouimus. Qua de re necessarium iudicauimus uos instruere, ut escas quas uitare uos audiuimus irrationabiliter non respuatis. Scitis, fratres, legislatorem docuisse, omnia que creauit Deus erant ualde bona, et ipsa per se ueritas ait: »Non quod intrat in os coinquinat hominem, sed quod exit de ore .« Unde constat non debere refutare escas communes quas Deus ad cibos tribuit fidelibus suis. Et in Actibus apostolorum, de mundis escis legitur ita:  »Postera autem die iter tribus facientibus domesticis cum Petro, et appropinquantibus ciuitati, ascendit Petrus in superiora, ut oraret circa horam sextam, et cum esuriret, uoluit gustare. Parantibus autem eis cecidit super eum mentis excessus: et uidit celum apertum et descendens uas quoddam,  uelut linteum magnum, quatuor initiis submitti de celo in terram, in quo erant omnia quadrupedia et serpentia terre, et uolatilia celi. Et facta est uox ad eum: Surge, Petre, occide et manduca. Ait autem Petrus: Absit, Domine, quia nunquam manducaui omne commune et immundum. Et uox iterum secundo ad eum: Que Dominus purificauit, tu commune ne dixeris. Hoc autem factum est per ter, et statim uas receptum est in celum .«

De accusationibus ergo clericorum, super quibus consulti sumus, quia omnes eorum accusationes difficile est ad sedem apostolicam deferre, finitiua episcoporum tantum iudicia huc deferantur, et huius sancte sedis auctoritate finiantur, sicut ab apostolis eorumque successoribus multorum consensu episcoporum  iam definitum est. Nec in eorum Ecclesiis alii aut preponantur, aut ordinentur antequam hic eorum iuste terminentur negotia, quoniam quamuis liceat apud prouinciales et metropolitanos atque primates eorum uentilare accusationes uel criminationes, non tamen licet diffinire secus quam predictum  est. Reliquorum uero clericorum causas apud prouinciales et metropolitanos ac primates et uentilare et iuste diffinire licet, iudicantem tamen oportet cuncta rimari, et ordinem rerum plena inquisitione discutere, interrogandi ac proponendi, adiiciendique prebita patientia ab eo, ut ibi actio ambarum partium limitata sit pleniter. Nec litigantibus iudex prius sua uelit sententia obuiare nisi quando ipsi iam peractis omnibus nichil habeant in questione quod proponant, et tandiu actio uentiletur, quousque rei ueritas inueniatur. Frequenter interrogare oportet, ne aliquid pretermissum forte remaneat quod annecti conueniat; inducie enim non modice ad inquirendum dande sunt, ne aliquid prepropere agi a quacunque parte uideatur, quia per subreptionem  multa proueniunt. Nihil tamen absque legitimo et idoneo accusatore fiat. Nam et Dominus noster iehsu Christus Iudam furem esse sciebat, sed quia non est accusatus, ideo non est eiectus. Et quidquid inter apostolos egit, pro dignitate ministerii ratum mansit. Nam si leges seculi accusatores requirunt, quanto magis ecclesiastice regule! docent enim terrestria et humana que sint ecclesiastica atque celestia. De accusationibus uero comprouincialibus ita legitur esse statutum: Si quis super quibuslibet criminibus quemlibet clericum pulsandum crediderit in prouincia in qua consistit ille qui pulsatur suas exerceat actiones, nec estimet eum alibi aut longius ad iudicium protrahendum. Illi uero qui pulsatus fuerit, si iudicem suspectum habuerit, liceat  appellare. Caueant etiam iudices Ecclesie ne absente eo cuius causa uentilatur, sententiam proferant, quia irrita erit, imo etiam causam pro facto dabunt.

Proditoris uero nec calumnia nec uox audiatur. Nemo enim debitorem amplius potest cognoscere quam ille qui iniuriam, eiusque sustinuit nequitiam.  Oppressis namque ab omnibus in cunctis subueniatur causis. Hec omnia summopere sunt attendenda. Nec criminatio minorum, quanto magis episcoporum facile est recipienda, dicente Domino: »Non sequeris turbas ad faciendum malum .« Et alibi: »Non suscipias uocem mendacii .« Et in Paralipomenon legitur: »Omnia corda scrutatur Dominus ,« et omnem cogitationem nouit; homo uero uidet in facie, Deus autem in corde. Et alibi scriptum est: Non potest humano condemnari examine quem Deus suo reseruauit iudicio. Igitur omne pondus et circumstantia aduersariorum documenta per patientiam, fratres, comprimere satagite, scientes quia subuersi sunt huiusmodi et delinquunt proprio ore damnati, quia  qui fratres accusant uel infestant, non eos diligunt, sed magis negligunt et peccant, dicente Apostolo: »Dilectio proximi malum non operatur .« Et alibi: »Qui non diligit fratrem suum quem uidet, Deum quem non uidet quomodo potest diligere?« Nos enim humiles corde, ad ea que recta sunt, adiutore Domino sapienter uinculo caritatis uobiscum sumus constricti, religionem catholicam in omnibus fortiter defensantes, improbis probe resistere non negligimus, unde dictum est: Negligere enim, cum possis deturbare peruersos, nichil aliud est quam fouere, nec caret scrupulo societatis occulte, qui manifesto facinori desinit obuiare. Huius rei gratia uniuersalis uobis a Christo Iesu commissa est Ecclesia, ut pro omnibus laboretis, et cunctis opem  ferre non negligatis; frater autem fratrem adiuuans exaltabitur, et illudens dissipabitur. Quapropter releuate semper oppressos, corripite inquietos, ut zizania Dominicam messem non possit suffocare. Data u Idus Iulii, Paterno et Bardua consulibus.





28 INCIPIUNT DECRETA uICTORIS PAPAE. De Pascha et causis reliquis. 


 uICTOR Romane ac uniuersalis Ecclesie archiepiscopus Theophilo episcopo et cunctis fratribus in Alexandria Domino famulantibus in Domino salutem.

 Multa mihi gratulatio, dilectissimi fratres, quod manifestato sicut optamus per gratiam Dei lumine euangelice claritatis et ab Ecclesia iam magna ex parte perniciosi erroris nocte depulsa, credite nobis dispensationis fructus crescit, et augmentatur in Domino. Celebritatem sancti Pasche die Dominica agi debere predecessores nostri iam statuerunt, et nos illud eadem die celebrari solemniter mandamus, quia non decet ut membra a capite  discrepent, nec contraria gerant. A quarta decima uero luna primi mensis usque ad uicesimum primum eiusdem mensis diem eadem celebretur festiuitas. Eodem uero tempore baptismus celebrandus est catholicus,  sed tamen si necesse fuerit, aut mortis periculum ingruerit gentiles ad fidem uenientes quocunque loco, uel momento, ubicunque euenerit, siue in flumine, siue in mari, siue in fontibus, tamen, Christiane confessione credulitatis clarificata, baptizentur. Ipsis quoque quod in baptismo polliciti sunt summopere est attendendum, ne infideles, sed fideles inueniantur. Ipsi uero qui infidelitatis nota asperguntur, infames efficiuntur, atque inter fideles  minime reputantur. Hec uero statuta nulla debent improbitate conuelli, nulla nouitate mutari, quia alia ratio est causarum secularium, alia est diuinarum.

Audiuimus namque apud uos uestrosque diuersa iudicia fieri, et incerta iudicari. Incerta, karissimi, nullatenus iudicemus, quoadusque ueniat Dominus, qui latentia producet in lucem, et illuminabit abscondita tenebrarum, et manifestabit consilia cordium, quia quamuis uera sint, non tamen credenda, nisi que manifestis iudiciis comprobantur, nisi que manifesto iudicio conuincuntur, nisi que iudiciario ordine publicantur. Similiter ea uos iudicare ad apostolicam delatum est sedem, que preter nostram uobis definire non licet auctoritatem episcoporum causas, unde ita constitutum liquet a tempore apostolorum  et deinceps placuit ut accusatus uel iudicatus a comprouincialibus in aliquam causam episcopus licenter appellet et adeat apostolice sedis pontificem, qui aut per se, aut per uicarios suos eius retractari negotium procuret; et dum iterato iudicio pontifex causam suam agat, nullus alius in eius loco ponatur aut ordinetur episcopus, quoniam, quanquam comprouincialibus episcopis accusati causam pontificis scrutari liceat, non tamen diffinire inconsulto Romano pontifice permissum est, cum beato Petro apostolo non ab alio quam ab ipso dictum sit Domino: Quecumque ligaueris super terram, erunt ligata et in celo, et quecunque solueris super terram, erunt soluta et in celo. Et alibi in institutis legitur apostolicis: Si quis putauerit se a proprio metropolitano  grauari, apud patriarcham uel primatem dieceseos, aut penes uniuersalis apostolice Ecclesie iudicetur sedem. Nihil aliud est, fratres, talis presumptio, nisi apostolorum suorumque successorum terminos transgredi, eorumque decreta uiolare. Culpantur enim, ut scriptum est, fratres, quia aliter circa episcopos iudicare presumunt quam apostolice sedis pape fieri placuerit. Et quis est qui iudicat eum quem Dominus sibi et huic sancte sedi reseruari uoluit iudicandum? Ait namque Dominus per prophetam Isaiam: »Domine Deus auxiliator meus, ideo non sum confusus, ideo posui faciem meam ut petram durissimam, et scio quia non confundar, iuxta est qui iustificat me. Quis contradicit  mihi? stemus simul. Quis est aduersarius meus? accedat ad me, ecce Dominus Deus meus, auxiliator meus. Quis est qui condemnet me? Ecce omnes quasi uestimentum conterentur, tinea comedet eos. Quis ex uobis timens Dominum, audiens uocem serui sui? Quis ambulauit in tenebris, et non est lumen ei? Speret in nomine Domini, et innitatur super Deum suum. Ecce uos omnes accendentes ignem, accincti flammis, ambulate in lumine ignis uestri, et in flammis quas succendistis. De manu mea factum est hoc uobis, in doloribus dormietis. Audite me qui sequimini quod iustum est, et queritis Dominum, attendite ad petram, unde excisi estis, et ad cauernam laci, de qua precisi estis. Attendite ad Abraham patrem uestrum, et ad Saram que peperit uos, quia unum  uocaui eum, et benedixi ei, et multiplicaui eum. Consolabitur ergo Dominus Sion, et consolabitur omnes ruinas eius. Et ponet desertum eius quasi delicias, et solitudinem eius quasi hortum Domini; gaudium et letitia inuenietur in ea, gratiarum actio et uox laudis. Attendite ad me, populus meus, et tribus mea, me audite. Quia lex a me exiet et iudicium meum in lucem populorum requiescet; prope est iustus meus, egressus est saluator meus, et brachium meum populos iudicabit; me insule exspectabunt et brachium meum sustinebunt. Leuate in celum oculos uestros, et uidete sub terra deorsum, quia celi sicut fumus liquescent, et terra sicut uestimentum atteretur, et habitatores eius sicut hec interibunt. Salus autem mea in sempiternum  erit, et iustitia mea non deficiet. Audite me qui scitis iustum, populus meus, lex mea in corde eorum. Nolite timere opprobrium hominum et blasphemias eorum; sicut enim uestimentum, sic comedet eos uermis, et sicut lanam, sic deuorabit eos tinea. Salus autem mea in sempiternum erit, et iustitia mea in generatione et generationem .« Multis mundi huius illecebris, multis uanitatibus resistendum est, ut uere caritatis et continentie obtineatur integritas. Dominus enim nullum uult perire, sed omnes saluos fieri. Certus autem sum uos ad hec emendanda uel defendenda Domino auxiliante proficere. Data XIII Kal. Augusti, Commodo et Gratiano Iu consulibus.





CUIUS SUPRA EPISTOLA AD APHROS. De causis superioribus.


 uICTOR Romane Ecclesie urbis archiepiscopus, uniuersis episcopis per Africam constitutis in Domino salutem.

Semper enim in eterno consilio Dei mansit humani generis incommutabiliter preordinata reparatio, sed ordo rerum per Dominum nostrum Iesum Christum temporaliter gerendarum dispositione uerbi diuini sumpsit exordium. Quapropter oportet uos, fratres, unanimes esse, et adminiculum uicissim ferre: in recta ergo fide et in sacramentis diuinis  non discrepare, sed concordes esse, quia licet pauci sitis malorum comparatione, si tamen concordes fueritis, facile, auxiliante Domino, uestros insidiatores superabitis. Si uero discordes, quod absit, fueritis, non superabitis, sed superabimini. Perlatum est enim ad sedem apostolicam aliquos uestrum nocere fratres uelle, et ut cadant, decertare, similiter in sacramentis discrepare, et ob id contentiones et emulationes inter uos fieri; a quibus dissensionibus uos auertere, et in his omnibus concordare, et opem ferre uicissim  mandamus. Nam si hoc agere cito neglexeritis, et uicissim reconciliari non studueritis, ab apostolice sedis et totius Ecclesie communione uos pelli non dubitetis, nec attenditis, karissimi, qualiter Dominus per Isaiam prophetam talibus comminatus est, dicens: »Dominus eis locutus est uerbum hoc, luxit et defluxit terra, et infirmata est, defluxit orbis, et infirmata est altitudo populi terre, et terra interfecta est ab habitatoribus suis, quia transgressi sunt leges, mutauerunt ius, dissipauerunt fedus sempiternum. Propter hoc maledictio uorabit terram, et peccabunt habitatores eius, ideoque insanient cultores eius, et relinquentur homines pauci, luxit uindemia, infirmata est uitis; ingemuerunt omnes qui letabantur corde; cessauit gaudium tympanorum,  quieuit sonitus letantium, conticuit dulcedo cithare; cum cantico non bibent uinum, amara erit potio bibentibus illam; attrita est ciuitas uanitatis, clausa est omnis domus nullo intreunte. Clamor erit super uino in plateis, deserta est omnis letitia; translatum est gaudium terre, relicta  est in urbe solitudo, et calamitas opprimet portas. Quia hec erunt in medio terre, et in medio populorum, quomodo si pauce oliue que remanserunt, excutiantur ex olea, et racemi, cum fuerit finitima uindemia. Hi leuabunt uocem suam atque laudabunt: cum glorificatus fuerit Dominus, hinnient de mari. Propter hoc in doctrinis glorificate Dominum, et in insulis maris nomen Domini Dei Isrel .« Et Dominus, in oratione quam discipulos suos docuit orare, ait: »Pater noster, qui es in celis, sanctificetur nomen tuum.« In bonis et iustis hominibus sanctificatur nomen Domini, et in malis blasphematur, et ipsa per se ueritas ait: »Si offers munus tuum ad altare, et recordatus fueris quia frater tuus habet aliquid aduersum te, relinque  ibi munus tuum ad altare, et uade prius reconciliari fratri tuo, et postea offeres munus tuum.« Nulli uero liceat doctrinam euangelicam deserere, et sacerdotali honore gaudere. Data Kal. Septembris, Laterano et Ruffino Iu cc. consulibus





INCIPIUNT DECRETA ZEPHERINI PAPAE. 


 Romane urbis archiepiscopus ZEPHERINUS omnibus per Siciliam constitutis episcopis in Domino salutem.

Diuine circa nos gratie memores esse debemus que nos per dignationis sue misericordiam ob hoc ad fastigium sacerdotale prouexit, ut mandatis ipsius inherentes, et in quadam sacerdotum eius speculatione constituti, prohibeamus illicita et sequenda doceamus. Sicut stellas celi non exstinguit nox, sic mentes fidelium firmamento inherentes sancte Scripture non obscurat mundana iniquitas. Idcirco meditari uos oportet et Scripturas, et precepta diuina, que in Scripturis continentur, diligenter attendere, ne transgressores legis Dei, sed impletores appareatis. Patriarche uero uel primates  accusatum discutientes episcopum, non ante sententiam proferant finitiuam, quam apostolica fulti auctoritate, ac reum seipsum confiteatur, aut per innocentes et regulariter examinatos conuincatur testes. Qui minori non sint numero quam illi discipuli fuerunt, quos Dominus ad adiumentum apostolorum eligere precepit, id est septuaginta duo. Detractores quoque diuina auctoritate eradicandi sunt, et auctores inimicorum ab episcopali submouemus accusatione uel testimonio, nec summorum quispiam minorum accusationibus impetatur aut dispereat, neque in re dubia certa iudicetur sententia, nec ullum iudicium, nisi ordinabiliter habitum teneatur. Absens uero nemo iudicetur, quia et diuine et humane hoc prohibent leges. Accusatores autem eorum omni careant suspicione, quia columnas suas Dominus firmiter  stare uoluit, non a quibuslibet agitari. Nullum autem eorum sententia a non suo iudice dicta constringat, quia et leges seculi id ipsum fieri precipiunt. Duodecim enim iudices quilibet episcopus accusatus, si necesse fuerit, eligat, a quibus eius causa iuste iudicetur, nec prius audiatur, aut excommunicetur, uel iudicetur, quam ipsi per se eligantur, et regulariter uocatus ad suorum primo conuentum episcoporum, per eos eius causa iuste audiatur et rationabiliter discernatur. Finis uero eius cause ad sedem apostolicam deferatur, ut ibidem terminetur. Nec antea finiatur, sicut ab apostolis uel successoribus eorum olim statutum est, quam eius auctoritate fulciatur; ad eam quoque ab omnibus  appellandum est et concurrendum  quasi ad matrem, ut eius uberibus nutriantur, auctoritate defendantur, et a suis oppressionibus releuentur, quia non potest, nec debet mater obliuisci filium suum.

29 Iudicia enim episcoporum, maioresque Ecclesie cause a sede apostolica et non ab alia, sicut apostoli et sancti successores eorum statuerunt, cum aliis episcopis sunt terminande; quia licet in alios transferant episcopos, beato tamen apostolo Petro dictum est: Quecunque ligaueris super terram erunt ligata et in celis, et quecumque solueris super terram erunt soluta et in celis. Et reliqua priuilegia que soli huic sancte sedi concessa sunt, et in constitutis apostolorum, eorumque successorum, aliis quamplurimis cum eis concinentibus, habentur inserta. Septuaginta enim apostoli sententias prefixerunt cum aliis quamplurimis  episcopis, et seruandas censuerunt. De occultis enim alieni cordis temere iudicare peccatum est, et eum cuius non uidentur opera nisi bona, iniquum est ex suspicione reprehendere, cum eorum que hominibus sunt incognita solus Deus iudex sit; ipse uero nouit abscondita cordis, et non alius; iniusta enim iudicia ab omnibus cauenda sunt, maxime tamen a seruis Domini. Seruum autem Dei non oportet litigare, nec quemquam damnare. Episcopi namque a plebibus, et clero, et Domini a seruis ferendi sunt, ut sub exercitatione tolerantie sustineantur temporalia, sperentur eterna. Auget enim merita uirtutis quod propositum non uiolat religionis. Satagendum est nobis ne aliquis fratrum nostrorum grauiter laceretur uel pereat. Succurrere ergo uos  oportet oppressis, et liberare eos de manu persequentium, ut cum beato Iob dicatis: »Benedictio  perituri super me ueniebat, et cor uidue consolatus sum, iustitia indutus sum, et uestiui me uestimento et diademate, iudicio meo; oculus fui ceco, et pes claudo; pater eram pauperum, et causam quam nesciebam diligentissime inuestigabam. Conterebam molas iniqui, et de dentibus illius auferebam predam ,« et reliqua. uos ergo, qui in specula a Domino estis positi, comprimere et repellere eos summopere debetis qui fratribus insidias preparant, aut in eos seditiones et scandala excitant. Facile est enim uerbo fallere hominem, non tamen Deum. Ideo hos repellere, et ab his uos cauere oportet, quatenus exstincta funditus huius modi caligine, lucifer eis resplendeat, et letitia oriatur, sanctissimi fratres. Data XII Kalendas Octobris,  Saturnino et Gallicano Iu cc. consul.





ITEM EPISTOLA EIUSDEM ZEPHIRINI PAPAE.


 Charissimis fratribus per Aegyptum Domino militantibus ZEPHERINUS Romane urbis archiepiscopus.

Tantam a Domino huius sancte sedis, et apostolice Ecclesie fundatore, et beato Petro principe apostolorum, accepimus fiduciam, ut pro uniuersali Christi sanguine redempta Ecclesia, impigro laboremus affectu, et omnibus Domino famulantibus succurramus, et cunctis pie uiuentibus apostolica auctoritate opem feramus. Omnes qui in Christo uolunt pie uiuere, necesse est, ut ab impiis et dissimilibus patiantur opprobria, et despiciantur tanquam stulti et insani, ut meliores et purgatiores efficiantur. Qui bona temporalia perdunt ut percipiant eterna. Eorum uero despectio et irrisio in ipsos retorquebitur qui  eos affligunt et contumeliis afficiunt, cum et abundantia eorum in egestatem, et superbia transierit in confusionem. Nuntiatum est enim sedi apostolice per apocrisiarios nostros quosdam fratrum nostrorum episcoporum uidelicet ab Ecclesiis et sedibus propriis pelli, suaque eis auferri supellectilia, et sic nudos et exspoliatos ad iudicia uocari, quod omni ratione caret, cum constituta apostolorum eorumque successorum, et precepta imperatorum, ac constitutiones legum idipsum prohibeant, et apostolice sedis auctoritas idipsum fieri uetet. Preceptum est ergo, in antiquis statutis, episcopos eiectos atque suis rebus exspoliatos in Ecclesiis propriis recipi, et primo sua omnia eis reddi, et demum quos eos iuste accusare uoluerit equo periculo facere. Iudices esse  decernentes, episcopos recta sapientes, et in Ecclesia conuenientes ubi testes essent singulorum qui oppressi uidebantur. Nec prius eos respondere debere quam omnia sua eis et Ecclesiis eorum legibus integerrime restituantur. Nec mirum, fratres, si uos persequuntur cum caput uerum Christum Dominum nostrum usque ad mortem sunt persecuti. Ipse tamen persecutiones patienter portande sunt, ut eius discipuli esse cognoscamini, pro quo et patimini,  unde et ipse ait: »Beati qui persecutionem patiuntur propter iustitiam ;« his fulti suffragiis non multum debemus timere opprobrium hominum, neque eorum exprobrationibus uinci, quoniam hoc nobis Dominus iubet per Isaiam prophetam dicens: Audite me qui scitis iudicium, populus meus in quorum cordibus lex mea est. Nolite timere opprobrium hominum, et blasphemias eorum ne timeatis, considerantes quod in psalmo scriptum est: »Nonne Deus requirit ista, ipse enim nouit abscondita cordis ,« et cogitationes talium hominum quoniam uane sunt; »uana autem locuti sunt unusquisque ad proximum suum, labia dolosa in corde et corde locuti sunt mala. Sed disperdet  Deus uniuersa labia dolosa et linguam magniloquam. Qui dixerunt labia nostra a nobis sunt, quis noster Dominus est ?« Nam si hec in memoria retinerent, minime ad tantam prosilirent iniquitatem. Non enim probabili et paterna doctrina hoc faciunt, sed ut suam exerceant in seruos Dei uindictam. Scriptum namque est: »uia stulti recta in oculis eius .« Et: »Sunt uie que uidentur homini iuste, nouissima autem earum deducunt ad mortem .« Nos enim qui hec patimur, iudicio Dei hec reseruare debemus, qui reddet unicuique secundum opera eius. Qui etiam per ministros suos intonuit dicens: »Mihi uindictam, ego retribuam .« uos enim in recta fide et opere ac bona uoluntate succurrite uicissim,  nec aliquis a supplemento fratris subtrahat manum, quoniam in hoc ait Dominus: »Cognoscent omnes quia mei estis discipuli, si dilectionem habueritis ad inuicem ;« unde et ipse per Prophetam loquitur, dicens: »Ecce quam bonum et quam iucundum habitare fratres in unum .« Spiritali dico habitaculo et concordia que in Deo est et unitate fidei, huius delectabilis secundum ueritatem habitaculi que uidelicet in  Aaron magis decorabatur, atque sacerdotibus induentes dignitatem sicut unguentum super caput principalem intellectum irrigans, et usque ad ipsam extremam scientiam deducens. In hoc enim habitaculo benedictionem et eternam uitam promisit Dominus. Huius igitur prophetice uaticinationis meritum amplectentes, presentem fraternam syllabam exposuimus, nostra propter caritatem minime querentes, aut quesituri. Non enim detrahentibus bonum est detrahere, aut palo secundum uulgarem fabulam excutere palum. Absit; non enim sunt ista nostra. Hec enim auertat Diuinitas. Iusto iudicio Dei datur plerumque peccatoribus potestas, qua sanctos ipsius persequantur, ut qui spiritu Dei iuuantur et aguntur, fiant per laborum exercitia clariores, ipsis  tamen qui eos persequuntur et exprobrant atque detrahunt, erit proculdubio ue. ue, ue illis qui de trahunt seruis Dei, quia detractio eorum ad eum pertinet, cuius ministerium agunt, et uice funguntur. Oramus autem, ostium circumstantie  eorum moribus imponi, et uerbum minime nociuum concipere,  aut ore proferre unde, et Dominus per prophetam loquitur, dicens: »Dixi: Custodiam uias meas, ut non delinquam in lingua mea .« Dominus omnipotens et eius unigenitus Filius, et Saluator noster iehsu Christus hoc uobis tribuat incitamentum, ut omnibus fratribus, quibuscunque tribulationum molestiis laborantibus, uiribus quibus potestis, succurratis, et eorum, ut dignum est, iniurias uestras estimetis, maximum adminiculum eis uerbis et factis prebeatis, ut eius discipuli inueniamini ueri qui fratres ut se omnibus diligere precepit. Ordinationes uero presbyterorum et leuitarum tempore congruo et multis coram astantibus solemniter agite, et probabiles ac doctos uiros ad hoc opus prouehite, ut de eorum societate et adiumento  plurimum gaudeatis. Ponite indesinenter corda uestra in uirtute Dei et enarrate hec et ceteta diuina uerba in progenies alteras, quoniam hic est Deus noster in eternum, et ipse reget nos in secula. Data uII Idus Nouembris, Saturnino et Gallicano consulibus.





INCIPIUNT DECRETA CALIXTI PAPAE De ieiunio quatuor temporum, et reliquis causis. 


 CALIXTUS archiepiscopus Ecclesie catholice urbis Rome BENEDICTO, fratri et cepiscopo, salutem in Domino.

Fraternitatis amore constringimur, et apostolico moderamine cogimur, ut consultis fratrum prout Dominus dederit, respondeamus, eosque apostolice sedis auctoritate instruamus. Ieiunium quod ter in anno apud nos celebrare didicistis, conuenientius nunc per quatuor tempora fieri decernimus, ut sicut annus per quatuor uoluitur tempora, sic et nos quaternum solemne agamus ieiunium, per anni quatuor tempora, et sicut replemur frumento, uino et oleo ad alenda corpora, sic repleamur ieiunio ad alendas animas, iuxta prophete Zacarie uocem, qui ait: »Factum est uerbum Domini ad me dicens: Hec  dicit Dominus exercituum. Sicut cogitaui ut affligerem uos cum ad iracundiam prouocassent me patres uestri, et non sum misertus, sic conuersus cogitaui in diebus istis ut benefaciam Ierusalem et domui Iuda. Nolite timere, hec sunt uerba que facietis. Loquimini ueritatem unusquisque cum proximo suo, ueritatem et iudicium pacis iudicate in portis uestris, et unusquisque malum contra amicum suum ne cogitetis in cordibus uestris, et iuramentum mendax ne diligatis. Omnia enim hec sunt que odiui, dixit Dominus exercituum. Et factum est uerbum Domini exercituum ad me dicens: Hec dicit Dominus exercitum: Ieiunium quarti, et ieiunium quinti,  et ieiunium septimi, et ieiunium decimi erit domui Iude in gaudium et letitiam, et in solemnitates preclaras; ueritatem tantum et pacem diligite, dixit Dominus exercituum.« In hoc ergo omnes nos unanimes oportet esse, ut secundum apostolicam doctrinam idipsum dicamus omnes, et non sint in nobis schismata. Simus autem perfecti in eodem sensu, et in eadem scientia, in cuius operis deuotione gratulamur dilectionem tuam esse consortem. Non decet enim a capite membra dissidere, sed iuxta sacre Scripture testimonium omnia membra caput sequantur. Nulli uero dubium est, quod apostolica Ecclesia mater sit omnium Ecclesiarum a cuius uos regulis nullatenus conuenit deuiare. Et sicut Filius uenit facere uoluntatem Patris, sic et uos uoluntatem  uestre impleatis matris, que est Ecclesia, cuius caput, ut predictum est, Romana existit Ecclesia. Quidquid ergo sine discretione iustitie contra huius disciplinam actum fuerit, ratum haberi ratio nulla permittit.

Criminationes uero contra doctorem nemo suscipiat, quia non oportet filios reprehendere patres, nec seruos dominos lacerare. Filii ergo sunt doctorum omnes quos instruunt. Et sicut filii patres carnales, sic et hi patres debent diligere spirituales. Non enim bene uiuit, qui non recte credit, aut patres reprehendit, uel detrahit suos; doctores ergo qui et patres uocantur magis portandi quam reprehendendi sunt, nisi in recta fide errauerint. Nullus  ergo doctorem per scripta accuset, nec nisi fideli et legitimo qui etiam irreprehensibilem uitam ac conuersationem ducat accusatori, respondeat, quia indignum est ut doctor stulto et indocto atque reprehensibiliter uiuenti respondeat iuxta stultitiam suam, dicente Scriptura: »Non respondeas stulto iuxta stultitiam suam ;« non bene uiuit qui non recte credit. Nihil mali uult qui fidelis est. Si quis fidelis est, uideat ne falsa loquatur, aut cuiquam insidias ponat. Fidelis homo semper fideliter agit, 30 et infidelis callide insidiatur, atque fideles et pie ac iuste uiuentes perdere nititur, quia similis similem sibi querit. Infidelis homo mortuus est in corpore uiuente. Et contra sermones fidelis hominis uitam custodiunt auditorum. Doctorem enim catholicum,  et precipue domini sacerdotem, sicut nullo errore implicari, ita nulla oportet machinatione, aut cupiditate uiolari, dicente quippe Scriptura sancta: »Post concupiscentias tuas non eas, et a uoluntate tua auertere ;« multis huius mundi illecebris, multis uanitatibus resistendum est ut uere continentie obtineatur integritas. Cuius prima est labes superbia, initium transgressionis, et origo peccati, quoniam mens sponte auida nec abstinere nouit nec pietati adhibere consensus. Nullus bonorum inimicum habet nisi malum. Qui ideo esse permittitur, ut aut corrigatur, aut per ipsum bonus exerceatur. Quidquid ergo irreprehensibile est catholica  defendit Ecclesia. Nulli imperatori uel cuiquam pietatem custodienti, licet aliquid contra mandata diuina presumere. Iniustum ergo iudicium, et diffinitio iniusta regio metu aut iussu, aut cuiuscunque episcopi aut potentis a iudicibus ordinata uel acta non ualeat, homini religioso parum esse debet inimicitias aliorum non exercere, uel non augere male loquendo, nisi etiam eas exstinguere bene loquendo studuerit. Melior est in malis factis humilis confessio quam in bonis superba gloriatio. Omnes uero qui amant uitam beatam, malunt eam tranquillitatis sue et iustitie statu currere quam nostrorum peccatorum penis ultricibus interpolari. Memor enim sum me sub illius nomine Ecclesie presidere, cuius a Domino Iesu Christo est glorificata confessio, et cuius  fides omnes semper destruit errores. Et intelligo aliter mihi non licere quam ut omnes conatus meos ei cause in qua uniuersalis Ecclesie salus infestatur, impendam. Spero autem adfuturam misericordiam Dei quod cooperante eius clementia omnis pestifer morbus ipso pellente auferatur. Et quidquid ipso inspirante atque auxiliante poterit salubriter fieri, cum tue fidei et deuotionis laude peragatur, quoniam res omnes aliter tute esse non possunt, nisi que ad diuini muneris famulatum pertinent, sacerdotalis defendat auctoritas. Data XI Kalen. Decembris, Antonio et Alexandro consulibus.





EPISTOLA PAPAE CALIXTI AD OMNES GALLIAE EPISCOPOS De conspirationibus et reliquis causis illicitis ne fiant.


 Dilectissimis fratribus per Gallias constitutis, uniuersis episcopis CALIXTUS.

Plurimorum relatu comperimus, dilectionem uestram feruore Spiritus sancti ita Ecclesie gubernacula firmiter contra impetus tenere et regere, ut naufragia aut naufragiorum detrimenta Deo auctore non sentiat. Talibus igitur gloriantes indiciis, rogamus ne in illis partibus contra statuta apostolica quidquam fieri sinatis; sed nostra fulti auctoritate nociua compescite, illicita prohibete. Conspirationum uero crimina uestris in partibus uigere audiuimus, et plebes contra episcopos suos conspirare nobis mandatum est. Cuius criminis astutia non solum inter Christianos abominabilis est, sed etiam inter ethnicos, et ab exteris legibus prohibita. Et idcirco huius criminis reos non solum ecclesiastice, sed etiam seculi  damnant leges, et non solum conspirantes, sed etiam consentientes eis. Antecessores uero nostri cum plurima turba episcoporum, quicunque eorum in sacerdotali honore sunt positi, aut existunt clerici, honore quo utuntur cadere preceperunt. Ceteros uero communione priuari, et ab Ecclesia extorres fieri iusserunt, omnesque simul utriusque ordinis uiros infames esse censuerunt, et non solum facientes, sed et eis consentientes. Iustum est enim, ut qui diuina contemnunt mandata, et inobedientes patrum  existunt iussionibus, seuerioribus corrigantur uindictis, quatenus ceteri timorem habeant talia committere, et Deus gaudeat fraternitate ac concordia, et cuncti sumant seueritatis atque bonitatis exemplum. Nam, si, quod absit, ecclesiasticam sollicitudinem uigoremque negligimus, perdit desidia disciplinam, et animabus fidelium profecto nocebitur. Hi uero in nullius accusationem sunt recipiendi, nec eorum uel anathematizatorum uox ulli nocere uel accusare potest.

Excommunicatos quoque a sacerdotibus nullus recipiat ante utriusque partis iustam examinationem, nec cum eis in oratione, aut cibo, aut potu, aut osculo communicet, nec aue eis dicat. Quia quicunque in his uel in aliis prohibitis scienter excommunicatis communicauerit, iuxta apostolorum institutionem  et ipse simili excommunicationi subiacebit. Ab his ergo clerici et laici se abstineant qui eadem pati noluerint. Infidelibus quoque nolite coniungi, nec cum eis ullam participationem habere. Talia uero agentes non fideles, sed infideles iudicantur, unde ait Apostolus: »Que pars fideli cum infideli, ,« aut que participatio iustitie cum iniquitate. Nemo quoque alterius terminos usurpet, nec alterius parochianum iudicare, aut excommunicare presumpserit, quia talis iudicatio, aut excommunicatio,  uel damnatio, nec rata erit, nec uires ullas habebit, quoniam nullus alterius iudicis nisi sui sententia tenebitur, aut damnabitur, unde et Dominus loquitur, dicens: »Ne transgrediaris terminos antiquos quos posuerunt patres tui .« Nullus autem primas uel metropolitanus diecesani Ecclesiam uel parochiam aut aliquem de eius parochia presumat excommunicare, uel iudicare, uel aliquid agere absque eius consilio uel iudicio; sed hoc obseruet, quod ab apostolis ac patribus et predecessoribus nostris est statutum et a nobis confirmatum, id est si quis metropolitanus episcopus, nisi quod ad suam solummodo propriam pertinet parochiam sine consilio ac uoluntate omnium comprouincialium episcoporum extra aliquid  agere tentauerit, gradus sui periculo subiacebit, et quod egerit, irritum habeatur et uacuum. Sed quidquid de prouincialium cepiscoporum causis eorumque ecclesiarum et clericorum, atque secularium necessitatibus agere, aut disponere, necesse fuerit, hoc cum omnium consensu prouincialium agatur pontificum, nec aliquo dominationis fastu, sed humillima et concordi administratione, sicut Dominus ait: Non ueni ministrari, sed ministrare; et alibi: Qui maiorem uirtutem, erit minister uester, et reliqua. Similiter ipsi comprouinciales episcopi cum eis consilio  agant iuxta sanctorum constituta patrum, qui quamuis aliquo temporum interuallo nos antecesserint, ab uno tamen eodemque puritatis fonte ueritatis  et fidei lumen hauserunt, et eodem illustratore et directore spiritu, Ecclesie Dei stabilimentum et omnium Christianorum communem quesierunt utilitatem, ut uno animo, uno ore concorditer sancta glorificetur Trinitas in secula.

Nullus primas, nullus metropolitanus, nullusque reliquorum episcoporum alterius adeat ciuitatem, aut ad possessionem accedat que ad eum non pertinet, et alterius episcopi est parochie super cuiusquam dispositione, nisi uocatus ab eo cuius iuris esse dignoscitur, quidquid ibi disponat, uel ordinet, aut iudicet, si sui gradus honore potiri uoluerit. Si aliter presumpserit, damnabitur. Et non solum ille, sed cooperatores atque consentientes, quia sicut ordinatio, ita eis et iudicatio, et aliarum rerum dispositio prohibetur.  Nam qui ordinare non poterit, qualiter iudicabit? Nullatenus proculdubio iudicabit aut iudicare poterit, quoniam sicut alterius uxor, nec adulterari ab aliquo, uel iudicari, aut disponi, nisi a proprio uiro eo uiuente permittitur, sic nec uxor episcopi que eius Ecclesia uel parochia indubitanter intelligitur, eo uiuente absque eius iudicio et uoluntate alteri iudicari uel disponi, aut eius concubitu frui, id est ordinatione, nullatenus conceditur, unde ait Apostolus: Alligata est uxor legi quandiu uir eius uiuit, eo uero defuncto, soluta est a lege uiri. Similiter et sponsa episcopi  illo uiuente ei est alligata. Eo uero defuncto, soluta est, cui uoluerit nubat tantum in Domino, id est  regulariter. Si enim eo uiuente, alteri nupserit, adultera iudicabitur. Similiter et ille, si alteram sponte duxerit, adulter estimabitur et communione priuabitur. Si autem persecutus fuerit in Ecclesia, fugiendum illi est ad alteram eique associandus, dicente Domino: Si persecuti uos fuerint in una ciuitate, fugite in aliam. Si autem utilitatis causa fuerit mutandus non per se hoc agat, sed fratribus inuitantibus et auctoritate huius sancte sedis faciat, non ambitus causa, sed utilitatis.

Coniunctiones autem consanguineorum fieri prohibete, quando has et diuine et seculi prohibent leges. Leges ergo diuine hec agentes, et eos qui ex eis, prodeunt, non solum eiiciunt, sed et maledictos appellant. Leges ergo seculi infames tales uocant,  et ab hereditate repellunt. Nos uero sequentes patres nostros, et eorum uestigiis inherentes, infamia eos notamus, et infames esse censemus, quia infamie maculis sunt aspersi. Nec eos uiros uel accusatores quos leges seculi reiiciunt suscipere debemus. Quis enim dubitat leges humanas rationi et honestati non repugnantes esse amplectendas? presertim ubi uel publice consulunt utilitati, uel ecclesiastice dignitatis auctoritatem defendunt, ac pro adminiculo tuentur? Eos autem consanguineos diximus, quos et diuine imperatorum, ac Romanorum, atque Grecorum leges consanguineos appellant, et in hereditate suscipiunt, nec repellere possunt. Talium enim coniunctiones, nec legitime sunt, nec manere possunt, sed sunt repellende, et si que ausu temerario tentate  sint, auctoritate apostolica rescindende ueniunt. Quisquis ergo qui non est legitime coniunctus, uel absque dotali titulo, ac benedictione sacerdotis constat copulatus, sacerdotes uel legitime coniunctos criminari, uel in eos testificari minime potest, quoniam omnis incesti macula pollutus infamis est, et accusare supradictos non permittitur; non solum ergo hi reiiciendi sunt, et infames efficiuntur, sed etiam omnes eis consentientes. Similiter de raptoribus, uel eis qui seniores impetunt fieri censemus. Hos ergo seculi leges interficiunt, sed nos misercordia preeunte sub infamie nota ad penitentiam recipimus, ipsam quoque infamiam qua sunt aspersi, delere non possumus, sed animas eorum per penitentiam publicam, et Ecclesie satisfactionem sanare cupimus, quia manifesta  peccata non sunt occulta correctione purganda. Omnes ergo qui in recta fide suspecti sunt, in accusatione sacerdotum et eorum super quorum fide non hesitatur, minime recipiantur, et in testimonio humano dubii habeantur. Infirmari ergo oportet eorum uocem de quorum fide dubitatur, nec eis omnino esse credendum qui rectam fidem ignorant. Querendum est ergo in iudicio, cuius sit conuersationis et fidei is qui accusat, et is qui accusatur, quoniam hi qui non sunt recte conuersationis ac fidei, et quorum uita est accusabilis non permittuntur maiores natu accusare, nec quorum fides, uita et libertas nescitur, neque uiles persone in eorum recipiuntur accusationem. Rimande uero sunt enucleatim  persone accusatorum, que sine scripto difficile, per scriptum autem nunquam recipiantur, quia per scripturam nullus accusare uel accusari potest, sed propria uoce et presente eo quem accusare uoluerit, suam quisque agat accusationem, nec absente eo quem accusare uoluerit, quicunque accusator credatur. Similiter testes per quamcunque scripturam testimonium non proferant, sed presentes de his que uiderunt et nouerunt, ueraciter testimonium dicant. Nec de aliis causis uel negotiis dicant testimonium, nisi de his que sub presentia eorum acta esse noscuntur. Accusatores uero consanguinei aduersus extraneos testimonium non dicant, nec familiares uel de domo prodeuntes, sed si uoluerint, et inuicem consenserint, inter se parentes tantummodo  testificentur, et non in alios. Nec accusatores 31 uel testes suspecti recipiantur, quia propinquitatis et familiaritatis, ac dominationis affectio ueritatem impedire solet, amor carnalis et timor atque auaritia plerumque sensus hebetant humanos, et peruertunt opiniones, ut questum pietatem putent, et pecuniam quasi mercedem prudentie. Nemo enim in dolo loquatur ad proximum suum, fouea alta est os maleuoli, innocens dum credit facile, cito labitur. Sed iste lapsus surgit, et tergiuersator suis artibus precipitatur, unde nunquam exsiliat atque euadat. Ponderet ergo unusquisque sermones suos, et quod sibi loqui non uult, alteri non loquatur, unde bene sacra ait Scriptura: »Quod tibi non uis fieri, alteri ne feceris.« Nos enim tempore  indigemus, ut aliquid maturius agamus, nec precipitemus consilia et opera nostra, neque ordinem corrumpamus. Sed si aliquis lapsus quocunque modo fuerit non perdamus eum, sed fraterno corripiamus affectu, sicut ait beatus Apostolus: »Si preoccupatus fuerit homo in aliquo delicto, uos, qui spirituales estis, instruite huiusmodi in spiritu lenitatis, considerans teipsum ne et tu tenteris, alter alterius onera portate, et sic adimplebitis legem Christi, « Porro sanctus Dauid de criminibus mortiferis egit penitentiam, et tamen in honore permansit. Beatus quoque Petrus amarissimas lacrymas fudit quando Dominum negasse penituit, sed tamen apostolus permansit. Et Dominus per prophetam peccantibus pollicetur dicens: Peccator in  quacunque die conuersus ingemuerit, omnium iniquitatum illius non recordabor amplius.

Errant enim qui putant sacerdotes post lapsum, si condignam egerint penitentiam, Domino ministrare non posse et suis honoribus frui, si bonam deinceps uitam duxerint, et suum sacerdotium condigne custodierint. Et ipsi qui hoc putant non solum errant, sed etiam contra traditas Ecclesie claues disputare et agere uidentur, de quibus dictum est: »Quecunque solueritis in terra, erunt soluta et in celo ,« alioquin hec sententia aut Domini non est, aut uera. Nos uero indubitanter tam domini sacerdotes quam reliquos fideles post dignam satisfactionem posse redire ad honores  credimus, testante Domino per prophetam: »Nunquid qui cadit non adiiciet ut resurgat, et qui auersus est, non reuertetur? « Et alibi: Nolo, inquit Dominus, mortem peccatoris, sed ut conuertatur et uiuat. Et propheta Dauid penitentiam agens, dixit: »Redde mihi letitiam salutaris tui, et spiritu principali confirma me .« Ipse namque post penitentiam et alios docuit, et sacrificium Deo obtulit, dans exemplum doctoribus sancte Ecclesie, si lapsi fuerint et condignam penitentiam Deo gesserint, utrumque facere posse. Docuit enim quando dixit: »Docebo iniquos uias tuas, et impii ad te conuertentur .« Et sacrificium Deo pro se obtulit dum dicebat: »Sacrificium Deo spiritus contribulatus .« uidens enim propheta scelera  sua mundata per penitentiam, non dubitauit predicando, et Domino libando curare aliena. Lacrymarum ergo effusio mouet animi passionem. Satisfactione autem impleta auertitur animus ab ira; qui enim non ignoscit alteri, quomodo sibi putat subueniri? Superabundant ergo peccata, superabundet et misericordia. Quoniam apud Dominum misericordia, et copiosa apud eum redemptio; penes enim Dominum omnium abundantia est, quia Dominus uirtutum ipse est rex glorie; ait enim Apostolus: »Omnes peccauerunt et egent gloria Dei, iustificati gratis per gratiam ipsius, per redemptionem que est in Christo Iesu, quem proposuit Deus propitiatorem, per fidem in sanguine ipsius ad ostensionem iustitie sue propter remissionem precedentium delictorum,  in sustentationem Dei, ad ostensionem iustitie eius in hoc tempore, ut sit ipse iustus et iustificans eum qui ex fide est Iesu Christi « Dauid enim dicit: »Beati quorum remisse sunt iniquitates, et quorum tecta sunt peccata.« Mundatur ergo homo a peccato, et resurgit gratia Dei lapsus, et in pristino manet officio iuxta predictas auctoritates, uideat ne amplius peccet ut sententia Euangelii maneat in eo, uade et amplius noli peccare; unde ait Apostolus: »Non ergo regnet peccatum in uestro mortali corpore, ut obediatis concupiscentiis eius; sed neque exhibeatis membra uestra arma iniquitatis peccato, sed exhibete uos tanquam ex mortuis uiuentes et membra uestra arma iustitie Deo. Peccatum enim uobis non damnabitur;  non enim sub lege estis, sed sub gratia. Quid ergo peccabimus, quoniam non sumus sub lege, sed sub gratia? Absit. Nescitis quoniam cui exhibetis uos seruos ad obediendum, serui estis eius cui obeditis, siue peccati ad mortem, siue obeditionis ad iustitiam? Gratias autem Deo quod fuistis serui peccati, obedistis autem ex corde in eam formam doctrine in qua traditi estis. Liberati autem a peccato, serui autem facti estis iustitie, humanum dico « Maius enim peccatum est iudicantis quam eius qui iudicatur. »Existimas, inquit Apostolus, o homo, omnis qui iudicas eos qui talia agunt et facis ea, quia tu effugies iudicium Dei? An diuitias bonitatis eius et patientie et longanimitatis contemnis?  Ignoras quoniam benignitas Dei ad penitentiam te adduxit? Secundum duritiam autem tuam et impenitens cor, thesaurizas tibi iram in die ire et reuelationis iusti iudicii Dei, qui reddet unicuique secundum opera eius. His quidem qui secundum patientiam boni operis gloriam et honorem, et incorruptionem querentibus uitam eternam; his autem qui ex contentione, et qui non acquiescunt ueritati, credunt autem iniquitati, ira et indignatio; tribulatio et angustia in omnem animam hominis  operantis malum, Iudei primum et Greci. Gloria autem et honor, et pax omni operanti bonum « Sententiam, fratres, que misericordiam uetat, non solum tenere, sed et audire refugite, quia potior est misericordia omnibus holocaustomatibus et sacrificiis. Consultis uestris breuiter respondimus, quia oppressos nimis et preoccupatos aliis iudiciis littere nos inuenere uestre. Data uIII Idus Octobris, Antonio et Alexandro consulibus.





INCIPIUNT DECRETA URBANI PAPAE. De communi uita et oblatione fidelium. 


 URBANUS episcopus omnibus Christianis in sanctificationem spiritus, in obedientiam et aspersionem sanguinis Domini nostri Iesu Christi salutem.

Decet omnes Christianos, karissimi, ut eum imitentur cuius nomen sortiti sunt: »Quid prodest, fratres mei, apostolus Iacobus ait, si fidem quis dicat se habere, opera autem non habeat? « Nolite plures magistri fieri, fratres mei, scientes quoniam maius iudicium sumitis; in multis enim offendimus omnes. Qui sapiens et disciplinatus inter uos, ostendat ex bona conuersatione operam suam in mansuetudine sapientie. Scimus uos non ignorare, quia hactenus uita communis inter bonos Christianos uiguit, et adhuc gratia Dei uiget, et  maxime inter eos qui in sorte Domini sunt electi, id est clericos sicut in Actibus legitur apostolorum: »Multitudinis autem credentium erat cor unum et anima una; nec quisquam eorum que possidebat aliquid suum esse dicebat, sed erant illis omnia communia. Et uirtute magna reddebant apostoli testimonium resurrectionis Iesu Christi; et gratia magna erat in omnibus illis. Neque enim quisquam egens erat inter illos, quotquot enim possessores agrorum aut domorum erant uendentes afferebant pretia eorum que uendebant et ponebant ante pedes apostolorum. Diuidebantur autem singulis prout cuique opus erat. Ioseph autem qui cognominatus est Barnabas ab apostolis, quod est interpretatum filius consolationis, leuites et cyprius genere, cum  haberet agrum, uendidit illum et attulit pretium ante pedes apostolorum ,« et reliqua.

uidentes ergo sacerdotes summi et alii atque leuite, et reliqui fideles plus utilitatis posse afferre, si hereditates et agros quos ante uendebant, ecclesiis quibus presidebant episcopi traderent, eo quod ex sumptibus eorum tam presentibus quam futuris temporibus plurima et elegantiora possent ministrare fidelibus communem uitam ducentibus quam  ex pretio eorum, ceperunt predia et agros quos uendere solebant, matricibus ecclesiis tradere, et ex sumptibus eorum uiuere. Ipse uero res in ditione singularum parochiarum, episcoporum qui locum tenent apostolorum erant, et sunt usque adhuc, et futuris semper debent esse temporibus. Et quibus episcopi et fideles dispensatores eorum omnibus communem uitam degere uolentibus ministrare cuncta necessaria debent, prout melius potuerint, ut nemo in eis egens inueniatur. Ipse enim res fidelium oblationes appellantur, quia Domino offeruntur. Non ergo debent in aliis usibus quam ecclesiasticis et predictorum Christianorum fratrum uel indigentium conuerti, quia uota sunt fidelium, et pretia peccatorum, ac patrimonia pauperum, atque ad predictum  opus explendum Domino tradite. Si quis autem, quod absit, secus egerit, uideat ne damnationem Ananie et Saphire percipiat, et reus sacrilegii efficiatur sicut illi effecti sunt qui pretia predictarum rerum fraudauerunt, de quibus legitur in predictis apostolorum Actibus: »uir erat quidam nomine Ananias, cum Saphira uxore sua, uendidit agrum, et fraudauit de pretio agri, conscia uxore sua; et afferens partem quamdam, ad pedes apostolorum posuit. Dixit autem Petrus Ananie: Cur tentauit Satanas cor tuum mentiri te Spiritui sancto, et fraudare de pretio agri? Nonne manens tibi manebat et uenundatum erat in tua potestate? Quare posuisti in corde tuo hanc rem? Non es hominibus mentitus, sed Domino. Audiens autem Ananias hec  uerba, cecidit et expirauit. Et factus est timor magnus in omnes qui audierant. Surgentes autem iuuenes amouerunt eum, et efferentes sepelierunt. Factum est autem quasi horarum trium spatium, et uxor ipsius nesciens quod factum fuerat introiuit. Respondens autem Petrus ei dixit: Dic mihi si tanti agrum uendidistis? At illa dixit. Etiam tanti. Petrus autem ad eam: Quid utique conuenit uobis tentare Spiritum Domini? Ecce pedes eorum qui sepelierunt uirum tuum ad ostium, et efferent te.  Confestim cecidit ad pedes eius, et expirauit. Intrantes autem iuuenes inuenerunt illam mortuam, et extulerunt et sepelierunt ad uirum suum. Et factus est timor magnus in uniuersam Ecclesiam et in omnes qui audierant hec .« Hec, fratres, ualde cauenda sunt et timenda, quia res ecclesie non quasi proprie, sed ut communes et Domino oblate, cum summo timore non in alios quam in prefatos usus sunt fideliter dispensande, ne sacrilegii reatum incurrant qui eas inde abstrahunt ubi tradite sunt, ne penam et mortem Ananie et Saphire incurrant, et  anathema maranatha fiant. Et si non corpore, ut Ananias et Saphira, mortui ceciderunt, anima tamen, que potior est corpore, mortua et alienata a consortio  fidelium cadat, et in profundum barathri labatur. Unde attendendum est omnibus et fideliter custodiendum, et illius usurpationis contumelia depellenda, ne predia usibus decretorum celestium dedicata a quibusdam irruentibus uexentur. Quod si quis fecerit, post debite ultionis acrimoniam que erga sacrilegos iure promenda est, perpetua damnetur infamia, et carceri tradatur aut exsilio perpetue deportationis utatur, quoniam iuxta Apostolum tradere oportet huiusmodi hominem Satane, ut spiritus saluus sit in die Domini. Memoratis ergo augmentationibus ac cultibus intantum ecclesie quibus episcopi president, Domino adminiculante, creuerunt, et tantis maxima pars earum abundant rebus, ut nullus sit in eis communem eligens uitam indigens,  sed omnia necessaria ab episcopo suisque ministris percipit. Ideo si aliquis exstiterit modernis aut futuris temporibus qui hoc auellere 32 nitatur, iam dicta damnatione feriatur.

Quod autem sedes in episcoporum ecclesiis excelse constitute et preparate inueniuntur ut thronus, speculationem et potestatem iudicandi et soluendi atque ligandi a Domino sibi datam materiam docet, unde ipse Saluator in Euangelio ait: »Quecunque ligaueritis super terram erunt ligata et in celo; et quecunque solueritis super terram erunt soluta et in celo .« Et alibi: »Accipite Spiritum sanctum; quorum remiseritis peccata remittuntur eis, et quorum retinueritis retenta sunt .« Ideo ista pretulimus, karissimi,  ut intelligatis potestatem episcoporum uestrorum, in eisque Dominum ueneremini, et eos ut animas uestras diligatis, et quibus illi non communicant non communicetis, et quod eiecerint non recipiatis. ualde enim timenda est sententia episcopi, licet iniuste liget aliquem, quod tamen summopere preuidere debet. uos autem hortantes monemus omnes qui Christianitatem suscepistis, et a Christo uocabulum Christiani sumpsistis, ne in aliquo Christianitatem uestram irritam  faciatis, sed sponsionem quam Domino in baptismo fecistis, firmiter teneatis, ne reprobi, sed condigni coram eo inueniamini. Et quicunque uestram communem uitam susceptam habet, et uouit se nichil proprium habere, uideat ne pollicitationem suam irritam faciat, sed hoc quod Domino est pollicitus, fideliter custodiat ne damnationem, sed premium sibi acquirat, quoniam satius est non uouere quam uotum, prout melius potest, non perficere. Grauius enim puniuntur qui uotum fecerunt, et uotum non perfecerunt, aut fidem perceperunt, et in malis uitam finierunt, quam illi qui uitam sine uoto finierunt, aut sine fide mortui sunt, et tamen bona egerunt opera. Ad hoc enim sensum rationabilem nature munere et secunde natiuitatis reparationem suscepimus,  ut secundum Apostolum »magis que sursum sunt sapiamus, non que super terram, quia sapientia huius mundi stultitia est apud Deum.« Quid autem suadet, karissimi, sapientia huius seculi, nisi nocitura querere, et amare peritura, negligere salutaria, pro nichilo reputare perpetua? Cupiditatem commendat, de qua dicit: »Radix omnium malorum est cupiditas.« Que in primis hoc malum habet, quod dum ingerit transitoria, abscondit eterna; et dum a foris posita conspicit intra se latentia non introspicit, et dum aliena querit, sectatori suo semetipsum alienum facit. Ecce quod suadet seculi sapientia, uiuere in deliciis, unde dicitur: »Anima que in deliciis est uiuens, mortua est.« Suadet ergo mollissimis suauitatibus, peccatis et uitiis et flammis  nutrire carnem, cibi et uini intemperantia animam premere, ac uitam spiritus intercludere, et contra se hosti suo de se gladium ministrare Ecce quod suadet seculi sapientia, ut qui boni facti sunt, mali esse malint, et per errorem mentis fieri etiam studeant peccatores, et non cogitent illam terribilem Dei uocem, cum exurentur peccatores sicut fenum.

Omnes enim fideles per manus impositionem episcoporum Spiritum sanctum post baptismum accipere debent, ut plene Christiani inueniantur; quia, cum Spiritus sanctus infunditur, cor fidele ad prudentiam et constantiam dilatatur. De Spiritu sancto accipimus, ut efficiamur spirituales, quia animalis homo non percipit ea que sunt Spiritus Dei. De Spiritu sancto  accipimus, ut sapiamus inter bonum malumque discernere, iusta diligere, iniusta respuere, ut malitie ac superbie repugnemus, ut luxurie ac diuersis illecebris et fedis indignisque cupiditatibus resistamus. De Spiritu sancto accipimus ut amore uite et glorie ardore succensi, erigere a terrenis mentem ad superna et diuina ualeamus. Data Nonas Septembris, id est quinta die eiusdem mensis, Antonio et Alexandro Iu cc. consul.





INCIPIUNT DECRETA PONTIANI PAPAE. 


 PONTIANUS episcopus FELICI succriboni salutem.

Oppido cor nostrum caritati uestre congaudet, quod studium sancte religionis summopere adimplere studetis, et fratres merentes, ac destitutos in fide et religione confortatis. Unde Redemptoris nostri misericordiam exoramus, ut sua nobis in omnibus gratia suffragetur, et effectu implere tribuat quod uelle concessit. In hoc itaque bono, tanto commoda retributionis accrescunt, quanto et studium laboris augetur. Et quia in his omnibus diuine gratie adiutorio opus est, omnipotentis Dei assiduis precibus clementiam exoramus, quatenus hec uobis semper operanda bona et uelle tribuat et posse concedat, atque in ea uos uia, cum fructu boni operis, quam se Pastor pastorum esse testatus est dirigat,  ut sine quo nichil agi potest, per ipsum implere bona que cepistis ualeatis. De sacerdotibus autem Domini quos uos audiuimus contra prauorum hominum insidias adiuuare, eorumque causas portare, scitote uos in eo ualde Deo placere, qui sibi eos ad seruiendum asciuit, et familiares intantum sibi esse uoluit, ut etiam aliorum hostias per eos acceptaret, atque eorum peccata donaret sibique reconciliaret, ipsi quoque proprio ore corpus Domini conficiunt et populis tradunt. De illis enim dictum est: »Qui uos contristabit me contristabit, et qui uobis facit iniuriam, recipiet id quod inique gessit.« Et alibi: »Qui uos audit me audit, et qui uos spernit me spernit. Qui autem me spernit, spernit eum qui me misit .« Hi enim non sunt infestandi, sed honorandi.  In eis quoque Dominus honoratur, cuius legatione funguntur. Hi ergo, si forte ceciderint a fidelibus, sunt subleuandi et portandi. Accusandi autem non sunt ab infamibus, aut sceleratis, uel inimicis, aut alterius secte hominibus uel religionis; si peccauerint, a reliquis arguantur sacerdotibus, sed et a summis pontificibus constringantur, et non a secularibus aut male uite hominibus arguantur uel arceantur. Quod ergo de fratris uestri transitu uos  contristari audiuimus, non modico compulsi sumus merore. Unde omnipotentem Deum rogamus, ut sue uos gratie aspiratione consoletur, uosque et a malignis spiritibus et a peruersis hominibus celesti protectione custodiat. Nam et si quos post illius obitum tumultus quorumdam aduersantium sustinetis, nolite mirari si uos qui frui bonis in terra uestra, id est in terra uiuentium, queritis, mala hominum in terra aliena portatis. Peregrinatio quippe est uita penitens, et qui suspirat ad patriam ei tormentum est peregrinationis locus, etiam si blandus esse uideatur, uobis autem qui patriam queritis inter suspiria que habetis, etiam gemitus audio humane oppressionis exsurgere. Quod mira omnipotentis Dei dispositione agitur, ut dum ueritas per amorem uocat,  mundus penitens a se ipso animam uestram per tribulationes quas ingerit, reiiciat. Tantoque facilius ab amore huius seculi mens exeat, quanto et impellitur dum uocatur. Itaque quod cepistis, hospitalitatis curam impendite, in oratione et lacrymis instantissime laborate. Eleemosynis quas semper amastis iam nunc largius atque uberius date operam, ut tanto post crescat uobis in retributione fructus muneris, quanto hic excreuerit studium laboris. Preterea salutantes paterna dulcedine bonitatem uestram, petimus ut in bonis que cepistis ne deficiatis. Neque ullus uos ab eis auertere possit, sed in cunctis affectum uestre caritatis, clerici et serui Dei ac cuncti Christiani qui in illis partibus commorantur, amore Christi et sancti Petri pleniter inueniant,  et fauoris uestri solatiis quocunque modo necesse fuerit potiantur, quatenus uestra cuncti ope defensi atque adiuti, et nos uobis gratiarum possimus existere debitores, et Christus Dominus noster atque beatus Petrus apostolorum princeps in quorum uos causis impenditis, iehsu Christus eternam gloriam compenset, et beatus apostolus Petrus ipsius glorie ianuam aperiat. Data X Kalendas Februarii, Seuero et Quintiano Iu cc. consul.





EPISTOLA PONTIANI PAPAE De fraterna dilectione et uitandis malis.


 PONTIANUS sancte et uniuersalis Ecclesie episcopis omnibus recte Dominum colentibus et diuinum cultum amantibus, salutem.

Gloria in excelsis Deo, et in terra pax hominibus bone uoluntatis. Hec uerba, karissimi, non hominum sunt, sed angelorum, et non humano sensu excogitata, sed ab angelis in ortu Saluatoris annuntiata, quibus indubitanter ab omnibus intelligi potest, quod non male uoluntatis, sed hominibus bone, pax sit a Domino data, unde et Dominus per prophetam  loquitur dicens: »Quam bonus Isrel Deus his qui recto sunt corde, mei autem pene moti sunt pedes, pene effusi sunt gressus mei quia emulatus sum contra iniquos pacem impiorum uidens .« De bonis uero ipsa per se ueritas ait: »Beati mundo corde, quoniam ipsi Deum uidebunt .« Mundi enim non sunt corde qui mala cogitant, aut nociua aduersus fratres suos, quia nichil mali uult qui fidelis est. Fidelis ergo homo magis diligit audire que oportet quam dicere que  non oportet. Et si quis fidelis est, uideat ne mala loquatur, aut cuiquam insidias ponat. In hoc ergo discernuntur filii Dei et filii diaboli. Filii namque Dei semper cogitant et agere contendunt que Dei sunt, et fratres indesinenter adiuuant, et nulli nocere uolunt. Filii autem diaboli econtra mala et nociua semper meditantur, quia opera eorum mala sunt. De quibus loquitur Dominus per Ieremiam prophetam, dicens: »Loquar iudicia mea cum eis super omni malitia eorum . Propterea iudicio contendam adhuc uobiscum, ait Dominus, et cum filiis uestris disceptabo . Ecce ego fingam contra uos malum et cogito contra uos cogitationem .« Hec, fratres, ualde sunt timenda et ab omnibus cauenda, quoniam super quem iudicium  Dei ceciderit, non exiet impunitus. Et ideo unusquisque preuideat ne hoc machinetur aut agat in fratrem quod ipse pati noluerit. Et nec in suspicionem ueniat homo fidelis, ut dicat aut faciat ea que pati non uult, unde suspectos et inimicos, aut facile litigantes, et eos qui non sunt bone conuersationis, aut quorum uita est accusabilis, qui rectam non tenent aut docent fidem, accusatores antecessores nostri apostolica repulerunt auctoritate, et nos submouemus atque futuris temporibus excludimus ne libenter labi possint quos nos tenere et saluare debemus, ne, quod absit, predictum Dei iudicium super utrosque ueniat, et nos eorum uitio, quod Deus auertat, pereamus. Scriptum est enim: »Rectorem te posuerunt? curam illorum habe, ut leteris propter  illos, et ornamentum gratie accipias, et coronam et dignationem consequaris cum rogatione « uerbum enim nequam immutauit cor ex quo quatuor partes oriuntur. Bonum et malum, uita et mors, et dominatrix est eorum assidua lingua. Pro talibus predicti uitandi admodum sunt, et priusquam predicte enucleatim examinentur opiniones, et ab illis alieni inueniantur non sunt suscipiendi, quoniam sacrificium salutare est attendere mandatis et discedere ab omni iniquitate. Beneplacitum est Domino recedere ab iniquitate, et laudatio recedere ab iniustitia. Quoniam scriptum est: »Dilige proximum tuum et coniungere fide cum illo; quoniam si denudaueris absconsa illius, non persequeris post eum. Sicut enim homo qui perdit amicum suum, sic  qui perdit amicitiam proximi sui. Et sicut qui dimittit auem de manu sua, sic qui dereliquisti proximum tuum, et non eum capies. Non illum sequaris quoniam longe abest: effugit enim quasi caprea de laqueo, quia uulnerata est anima eius; ultra eum non poteris colligare, et maledicti est concordatio: denudare enim amici mysteria, desperatio est anime infidelis. Annuens oculo fabricat iniqua, et nemo eum 33 abiiciet. In conspectu oculorum tuorum conculcabit os suum, et super sermones tuos admirabitur. Nouissime autem peruertet os suum, et in uerbis tuis dabit scandalum. Multa odiui et non cequaui ei, et Dominus odiet illum. Qui in altum lapidem mittit, super eius caput cadet, et plaga dolosi  diuidet uulnera. Quoniam qui fodit foueam, incidet in illam, et qui statuit lapidem proximo, offendet in eo, et qui laqueum alii ponit, peribit in illo. Facienti nequissimum consilium, super eum deuoluetur, et non cognoscet unde adueniet illi. Illusio et improperium superborum et uindicta sicut leo insidiabitur illi. Laqueo peribunt qui oblectantur casu iustorum, dolor autem consumet illos antequam moriantur, ira et furor utraque exsecrabilia, et uir peccator continens erit illorum. Qui uindicari uult, a Deo inueniet uindictam, et peccata illius seruans seruabit. Relinque proximo tuo nocenti te, et tunc deprecanti tibi peccata soluentur. Homo homini seruat iram, et a Deo querit medelam? In hominem similem sibi non habet misericordiam, et de peccatis suis deprecatur  Altissimum? Ipse dum caro sit, seruat iram et propitiationem petit a Deo? Quis exorabit pro delictis illius? Memento nouissimorum et desine inimicari, tabitudo enim et mors imminent mandatis. Memorare timorem Dei altissimi, et non irascaris proximo tuo. Memorare testamenti Altissimi, et despice ignorantiam proximi. Abstine te a lite, et minues peccata. Homo enim iracundus incendit litem, et uir peccator turbabit amicos, et in medio pacem habentium immittet inimicitias. Secundum enim ligna silue, sic ignis exardescit, et secundum uirtutem hominis iracundia illius erit, et secundum substantiam suam exaltabit iram suam. Certamen festinatum incendet ignem, et lis festinans effundet sanguinem, et lingua testificans adducet mortem, si sufflaueris  quasi ignis ardebit, et si exspueris super illam, exstinguetur, et utraque ex ore proficiscuntur. Susurro et bilinguis, maledictus, multos enim turbauit pacem habentes, lingua tertia multos commouit, et dispersit illos de gente in gentem. Ciuitates diuitum munitas destruxit, et domos magnatum effodit; uirtutes populorum concidit, et gentes fortes dissoluit. Lingua tertia mulieres uiratas eiecit, et priuauit illas de laboribus suis. Qui respicit illam, non habebit requiem, nec habitabit cum requie; flagelli plaga liuorem facit, plaga autem lingue comminuit ossa. Multi ceciderunt in ore gladii, sed nec sic quod qui interierunt per linguam suam. Beatus qui tectus est a lingua nequam, et qui in iracundiam illius non transiuit et qui non attraxit iugum eius et uinculis  illius non est ligatus. Iugum enim illius iugum ferreum est, et uinculum illius uinculum ereum est. Mors illius mors nequissima est, et utilis potius infernus quam illa. Perseuerantia illius non permanebit, sed obtinebit uias iniustorum et flamma sua non comburet iustos. Qui derelinquunt Deum incidant in illam, et exardescet in illis et non exstinguetur, et immittetur in eos quasi leo et quasi pardus ledet eos. Sepi aures tuas spinis et noli audire linguam nequam, et ori tuo facito ostia, et seras auribus tuis. Aurum tuum et argentum confla, et uerbis tuis facito stateram, et frenos ori tuo rectos, et attende ne forte labaris in lingua tua, et cadas in conspectu inimicorum insidiantium tibi, et sit casus tuus insanabilis  ad mortem « »Ne tardes conuerti ad Dominum, et ne differas de die in diem. Subito enim ueniet ira illius, et in tempore uindicte disperdet te. Noli anxius esse in diuitiis iniustis, nichil enim proderunt tibi in die obductionis et uindicte. Non uentiles te in omnem uentum, et non eas in omni uia. Sic enim peccator probatur duplici lingua. Esto firmus in uia Domini, et in ueritate sensus tui et scientia, et prosequatur te uerbum pacis et iustitie. Esto mansuetus ad audiendum uerbum ut intelligas, et cum sapientia fer responsum uerum. Si est tibi intellectus responde proximo, sin autem, sit manus tua super os tuum ne capiaris in uerbo indisciplinato et confundaris, honor et gloria in sermone sensati, lingua imprudentis  subuersio ipsius. Non appelleris susurro, et in lingua tua ne capiaris et confundaris. Super furem enim est confusio et penitentia, denotatio pessima super bilinguem. Susurratori autem odium est, inimicitia et contumelia. Iustifica pusillum et magnum similiter.  Noli fieri pro amico inimicus proximo. Improperium enim et contumeliam malus hereditabit, et omnis peccator inuidus et bilinguis. Non te extollas in cogitatione anime tue uelut taurus, ne forte elidatur uirtus tua super stultitiam, et folia tua comedat et fructus tuos perdat, et relinquaris uelut lignum aridum in eremo. Anima enim nequam disperdit qui se habet, et in gaudium inimicis dat illum, et deducet in sortem impiorum .« Charissimi, oppressos erigere studete, et necesse habentes semper adiuuate, quoniam qui fratrem afflictum releuat apprehensum eripit, merentem consolatur, ab illo sibi retribui cui totum impendit non dubitet qui ait: »Quod uni ex minimis meis fecistis, mihi fecistis.« Taliter enim bona indesinenter agere  studete, ut fructum boni operis et hic consequamini, et in futuro gratia Dei perfruamini, quatenus celestis regni aulam introire postea mereamini. Data quinto Kalen. Maii, Seuero et Quintanio Iu cc. consulibus.





INCIPIUNT DECRETA ANTERI PAPAE. 


 Charissimis fratribus per Betice atque Toletane prouincias episcopis constitutis, ANTERUS episcopus in Domino salutem.

Optaui, fratres karissimi, semper dilectionis et  pacis uestre sinceritatis gaudia audire, ita ut uicissim discurrentibus litteris sospitatis indicia iuuarentur, si quietos nos ab incursione sua uacare hostis antiquus sineret. Qui ab initio mendax, inimicus ueritatis, emulus hominis, quem ut deciperet se ante decepit, pudicitie aduersarius, luxurie magister, crudelitatibus pascitur, abstinentia punitur. Odit ieiunia ministris suis predicantibus, dum dicit esse superflua, spem non habens de futuris, apostoli sententia repercussus dicentis: »Manducemus et bibamus, cras enim moriemur .« O infelix audacia, o desperate mentis astutia. Ipse enim hortatur odia et fugat concordiam; et quia facile ad deteriorem partem mens humana transducitur, uolens magis per spatiosam uiam ambulare, quam arcte  uie iter cum labore transire, qua de re, fratres dilectissimi, sectamini meliora, et semper relinquite deteriora. Bona agite, mala uitate, ut uere discipuli Domini esse inuenianimi. De mutatione ergo episcoporum unde sanctam sedem apostolicam consulere uoluistis, scitote eam communi utilitate atque necessitate fieri licere, sed non libitu cuiusquam aut dominatione. Petrus, sanctus magister noster, et princeps apostolorum, de Antiochia utilitatis causa translatus est Romam, ut ibidem potius proficere posset. Eusebius quoque de quadam parua ciuitate apostolica auctoritate mutatus est Alexandriam. Similiter Felix de ciuitate qua ordinatus erat electione ciuium  propter doctrinam et bonam uitam quam habebat, communi episcoporum et reliquorum sacerdotum ac populorum consilio translatus est Ephesum. Non enim transit de ciuitate ad ciuitatem qui non suo  libitu aut ambitu hoc facit, sed utilitate quadam aut necessitate aliorum, hortatu et consilio potiorum transfertur. Non transfertur de minori ciuitate ad maiorem qui non ambitu, nec propria uoluntate facit, sed aut ui a propria sede pulsus, aut necessitate coactus, aut utilitate loci, aut populi, non superbe, sed cum humilitate ab aliis translatus et intronizatus est, quia homo uidet in facie, Deus autem in corde. Et Dominus per prophetam loquitur dicens: »Dominus scit cogitationes hominum quoniam uane sunt .« Non ergo mutat sedem qui non mutat mentem; nec mutat ciuitatem qui non sua sponte, sed consilio et electione aliorum mutatur. Non ergo migrat de ciuitate ad ciuitatem, qui non auaritie causa, nec sponte dimittit  suam, sed ut iam dictum est, aut pulsus a sua, aut necessitate coactus aut electione et exhortatione sacerdotum et populorum translatus est ad alteram ciuitatem. Nam sicut episcopi habent potestatem ordinare regulariter episcopos et reliquos sacerdotes, sic quoties utilitas aut necessitas expoposcerit supradicto modo et mutare et intronizare potestatem habent: hec, ut petistis, licet uobis ignota non sint tenenda mandamus, ne ignorantia quorumdam meliora et utiliora uitentur, et inutiliora sumantur, sicut in sancto legitur Euangelio: »ue uobis, hypocrite, quia decimatis mentham et anethum et cuminum, et reliquistis que grauiora sunt legis, iudicium  et misericordiam et fidem, hec oportuit facere et illa non omittere; duces ceci, excolantes culicem, camelum autem glutientes.« Quod licet non licet, et quod non licet licet. Quemadmodum Iannes et Mambres restiterunt ueritati, sic et illi mente reprobi, amantes uoluptatem magis quam Deum. Quod licet docent non licere, id est episcopos migrare de ciuitate ad ciuitatem pretaxato modo. Et quod non licet docent licere, id est misericordiam non agere circa patientes necessitatem, hoc est eis qui episcopum non habent et sacro episcopali indigent ministerio, episcopum de alia ciuitate causa utilitatis uel necessitatis tribui, et episcopis persecutionem aut necessitatem patientibus, aliam cathedram dari negant. Contradicunt enim sacre Scripture, que testatur malle Deum misericordiam  quam iudicium. Que precor maior caritas aut efficacius pietatis patrocinium potest a quoquam alicui impendi quam si ignorantie tenebras et imperitie caliginem ab eo repellat, demum uere fidei doctrine pabulo, non ad questum, non ad ambitionem, sed eruditionem et edificationem reficiat? Tanquam enim mutilo fit manus, claudo pes, oculus ceco qui ignorantie tenebris obuoluto sapientie et scientie thesaurum reserat et candorem lucis uiasque Domini benigniter aperit. Utrisque autem, id est et famem uerbi Dei patientibus et episcopis necessitatem, quando intronizantur propter communem utilitatem in aliis ciuitatibus non modica exhibetur misericordia. Negantes autem hec, ut speciem habeant pietatis, uirtutem tamen eius abnegant.  Nam in tali negotio prosapiam non agnosco, si quis tamen sapientium quos insipientibus tempestatis huius procella aliis sociauit auctoribus, facinorum participatione maculatur, splendor sapientis, et si communionem criminum incurrit, nescit tamen ducem se prebere peccantibus. Alia quoque est causa utilitatis et necessitatis, et alia auaritie et presumptionis aut proprie uoluntatis. Auaritie quoque causa uel presumptionis aut proprie uoluntatis non sunt episcopi mutandi de ciuitate ad ciuitatem, sed utilitatis et necessitatis. Quod nemo negat nisi hi de quibus dictum est: »Errauerunt in ebrietate, nescierunt uidentem, ignorauerunt iudicium ;« nam si enarrando cogerer aperire transacta, ostenderem uobis nullum euenire solatium de comparatione  factorum.

Ceterum state, karissimi, super uias, aspicientes et interrogantes de semitis Domini antiquis, et uidete que est uia bona et recta, et ambulate in ea, et inuenietis requiem animabus uestris. Et ut iuxta Sapientie uocem dicamus: »Diligite iustitiam qui iudicatis terram. Sentite de Domino in bonitate, et in simplicitate cordis querite illum; quoniam inuenitur ab his qui non tentant illum; apparet autem eis, qui fidem habent in illum. Peruerse enim cogitationes separant a Domino, probata autem uirtus corripit insipientes, quoniam in maleuolam animam non introibit sapientia, nec habitabit in corpore subdito peccatis. Spiritus enim sanctus discipline  effugiet fictum et auferet se a cogitationibus que sunt sine intellectu, et corripietur a superueniente iniquitate. Benignus est enim Spiritus sapientie, et non liberabit maledictum a labiis suis, quoniam renum illius testis est Deus, et cordis eius scrutator est uerus, et lingue illius auditor, quoniam Spiritus Domini repleuit orbem 34 terrarum, et hoc quod continet omnia, scientiam habet uocis. Propter hoc qui loquitur iniqua non potest latere, nec preteriet illum corripiens iudicium. In cogitationibus enim impii interrogatio erit; sermonum autem illius auditio ad Dominum ueniet, et ad correptionem iniquitatum illius, quoniam auris zeli audit omnia, et tumultus murmurationum non abscondetur. Custodite ergo uos a murmuratione  que nichil prodest; et a detractione parcite lingue, quoniam sermo obscurus in uacuum non ibit; os quod mentitur, occidit animam. Nolite zelare mortem in errore uite uestre, neque acquiratis perditionem in operibus manuum uestrarum, quoniam Deus mortem non fecit, nec letatur in perditione uiuorum. Creauit enim ut essent omnia et sanabiles esse uoluit nationes orbis terrarum. Non est in illis medicamentum exterminii, nec inferorum regnum in terra uiuentium. Iustitia perpetua est et immortalis, iniustitia autem mortis est acquisitio; impii autem manibus et uerbis accersierunt illam, et estimantes eam amicam, defluxerunt et sponsiones posuerunt ad illam, quoniam morte digni sunt ex parte illius. Dixerunt enim apud se cogitantes  non recte: Exiguum est, et cum tedio tempus uite nostre, et non est refrigerium in fine hominis, et non est qui agnitus sit reuersus ab inferis, quoniam ex nichilo facti sumus, et post hoc erimus tanquam si non fuerimus, quoniam fumus afflatus est in naribus nostris, et sermo scintilla ad commouendum cor nostrum, qua exstincta, cinis erit corpus nostrum, et spiritus diffundetur tanquam mollis er, Et transibit uita nostra tanquam uestigium nubis, et sicut nebula dissoluetur que fugata est a radiis solis et a calore illius aggrauata. Et nomen nostrum obliuionem accipiet per tempus, et nemo memoriam habebit operum nostrorum; umbre enim transitus est tempus nostrum, et non est reuersio finis nostri, quoniam consignata est, et nemo reuertetur .« Propterea unicuique prouidendum est, ut summopere se custodiat, et utiliter se prouideat, ut cum dies extrema finisque uite aduenerit non transeat ad perpetuam mortem, sed ad uitam eternam.

Facta enim subditorum iudicantur a nobis, nostra uero iudicat Deus. Ex merito uero plebis nonnunquam episcopi deprauantur, quatenus procliuius cadant qui sequuntur. Capite languescente cetera corporis membra inficiuntur. Deteriores sunt qui uitam moresque bonorum corrumpunt, his qui substantias aliorum prediaque diripiunt. Caueat unusquisque ne aut linguam, aut aures habeat prurientes id est ne aut ipse aliis detrabat, aut  alios audiat detrahentes. Sedens, inquit, aduersus fratrem tuum loquebaris detrahendo, et aduersus filium matris tue ponebas scandalum, etc: Parcant singuli detractioni lingue, custodiant que atque sermones suos, et sciant, quia cuncta que de aliis loquuntur sua sententia iudicabuntur. Nemo inuito auditori libenter refert. Officii singulorum sit, dilectissimi, non solum oculos castos seruare, sed et linguam. Nec quid in cuiusquam domo agatur, alia domus per uos unquam nouerit. Habeant omnes simplicitatem columbe ne cuiquam machinentur dolos et serpentis astutiam, ne aliorum supplantentur insidiis. Non est humilitatis mee neque mensure iudicare de ceteris et de ministris ecclesiarum sinistrum quippiam dicere. Absit ut quicquam sinistrum  de his loquar, qui apostolico gradui succedentes, Christi corpus sacro ore conficiunt, per quos nos etiam Christiani sumus, qui claues regni celorum habentes ante iudicii diem iudicant. ueteri quidem lege habetur, quicunque sacerdotibus non obtemperasset, aut extra castra positus lapidabatur a populo, aut gladio ceruice subiecta contemptum expiabat cruore. Nunc uero inobediens spirituali animaduersione truncatur, et eiectus ab Ecclesia, rabido demonum ore decerpitur. Oportet enim, ut qui Deum hereditate possident, absque ullo impedimento seculi Deo seruiant, ut dicere possint: Dominus pars hereditatis mee; o quam bonus et suauis est spiritus tuus, Domine, in omnibus. Parcis autem omnibus quoniam tua sunt, Domine, qui animas  amas. Ideoque hos qui exerrant partibus corripis, et de quibus peccant admones et alloqueris, ut relicta malitia credant in te, Domine. Tu autem, Deus noster, suauis et uerus es patiens et in misericordia disponens omnia. Etenim, si peccauerimus, tui sumus scientes magnitudinem tuam. Et si non peccauerimus, scimus quoniam apud te sumus computati. Spiritus timentium Dominum queritur ab eo, et in respectu illius benedicentur. Quapropter, fratres karissimi, »omnis sermo malus ex ore uestro non procedat, sed si quis bonus est ad edificationem opportunitatis ut det gratiam audientibus; et nolite contristare Spiritum sanctum Dei in quo signati estis in diem redemptionis. Omnis amaritudo, et ira, et indignatio, et clamor, et blasphemia tollatur  a uobis cum omni malitia. Estote autem inuicem benigni, misericordes, donantes inuicem sicut et Deus in Christo donauit uobis. Estote ergo imitatores Dei sicut filii karissimi, et ambulate in dilectione sicut et Christus dilexit nos et tradidit semetipsum pro nobis oblationem et hostiam Deo in odorem suauitatis; fornicatio autem et omnis immunditia aut auaritia non nominetur in uobis, sicut decet sanctos, aut turpitudo, aut stultiloquium, aut scurrilitas que ad rem non pertinet, sed magis gratiarum actio. Hoc enim scitote intelligentes quod omnis fornicator aut immundus aut auarus, quod est idolorum seruitus, non habet hereditatem in  regno Christi et Dei. Nemo uos seducat inanibus uerbis propter enim uenit ira Dei in filios diffidentie, nolite ergo effici participes eorum. Eratis enim aliquando tenebre, nunc autem lux in Domino, ut filii lucis ambulate. Fructus enim lucis est in omni bonitate, et iustitia et ueritate, probantes quid sit beneplacitum Deo. Et nolite communicare operibus infructuosis tenebrarum, magis autem redarguite. Que enim in occulto fiunt ab ipsis turpe est dicere. Omnia autem que arguuntur a lumine manifestantur; omne enim quod manifestatur lumen est; propter quod dicit: Surge qui dormis, et exsurge a mortuis, et illuminabit te Christus. uidete itaque, fratres, quomodo caute ambuletis, non quasi insipientes, scilicet ut sapientes, redimentes tempus,  quoniam dies mali sunt. Propterea nolite fieri imprudentes, sed intelligentes que sit uoluntas Dei, et nolite inebriari uino, in quo est luxuria, sed implemini Spiritu sancto, loquentes uobismetipsis in psalmis, hymnis et canticis spiritualibus, cantantes et psallentes in cordibus uestris, Domino; Domino gratias agentes semper pro omnibus, in nomine Domini nostri Iesu Christi Deo et Patri subiecti inuicem in timore Christi .«

State itaque fratres, et tenete traditiones apostolorum et apostolice sedis, ut Dominus noster iehsu Christus, et Pater noster, qui dilexit nos, et dedit consolationem eternam, et spem bonam in gratia, exhortetur corda uestra, et confirmet in omni opere et in sermone bono. De cetero, fratres, orate  pro nobis ut sermo Domini currat et clarificetur sicut et apud uos, et ut liberemur ab importunis et malis hominibus. Non enim omnium est fides. Fidelis autem Deus est qui confirmabit uos, et custodiet a malo. Quapropter ponite indesinenter corda uestra in uirtute Dei, et resistite semper malis et enarrate hec iuxta uocem prophete in progenies alteras, quoniam hic est Deus Deus noster in eternum, et ipse reget nos in secula.

Unde uos, qui in specula a Domino estis constituti, comprimere et repellere eos summopere debetis, qui fratribus insidias preparant, aut in eos seditiones, et scandala excitant; facile est enim hominem uerbo fallere, sed non Dominum. Ideo hos reprehendere, et ab his uos auertere oportet, quatenus  exstincta funditus huiusmodi caligine, lucifer eis resplendeat, et letitia oriatur in cordibus eorum. Confidimus autem de uobis, fratres, in Domino, quoniam que precepimus et facitis, et facietis. Quanto enim beneficia uestra his amplius exhibetis, tanto maiorem uicissitudinem ab omnipotenti Deo cui seruiunt exspectatis. Omnipotens Deus sua uos protectione custodiat honoremque et preceptum seruare concedat, et gloria honorque Deo Patri omnipotenti, eiusque unigenito Filio Saluatori nostro cum Spiritu sancto sit in secula seculorum, Amen.





INCIPIUNT DECRETA FABIANI PAPAE. 


 Dilectissimis ubique catholice Ecclesie comministris Fabianus, salutem in Domino. Diuinis preceptis et apostolicis monemur institutis ut pro cunctarum Ecclesiarum statu impigro uigilemus affectu, unde consequens est debere uos scire, que apud Romanam in sacro aguntur ritu Ecclesiam, ut eius sequentes exempla, eius ueri filii inueniamini, que uestra est mater uocata. Septem ergo diaconos in urbe Roma per septem regiones ciuitatis, sicut a patribus accepimus, habemus, qui per singulas hebdomadas et Dominicos dies atque festiuitatum solemnia cum subdiaconibus et acolytis, ac sequentium ordinum ministris, iniuncta sibi obseruant ministeria et parati omni hora sunt ad diuinum officium et quidquid eis iniungitur peragendum.  Similiter et uobis, prout opportunum fuerit, per singulas ciuitates est faciendum, ut diuinum absque ulla mora et negligentia studiose ac solemniter agatur officium. Denique septem similiter subdiaconos ordinauimus qui septem notariis imminerent et gesta martyrum ueraciter in integro colligerent nobisque rimanda manifestarent, quod etiam uos omnes agere monemus, ne in posterum aliqua ex his dubitatio fiat, questioque oriatur, »quoniam omnia que scripta sunt ad nostram doctrinam scripta sunt.« Et que nostris temporibus ueraciter scribuntur ad futurorum doctrinam diriguntur. Et ideo fidelissimis hec negotia committi precipimus, ne aliqua in eis illusio inueniatur ex qua fidelibus scandalum, quod absit, oriatur, unde et caritatem  uestram paterna dulcedine petimus ut in cunctis affectum uestre caritatis sancta modo Ecclesia inueniat et fauoris uestri solatiis quocunque necesse fuerit, potiatur. Et sicut bonitas studii uestri de se nobis certitudinem prebet, ut in nullo diffidere debeamus de ea, sed magis ut sapientibus filiis Ecclesie nostre, hec fiducialiter commendemus, ita post positas opportunitatis occasiones uestra efficacia elaborare enixius debet, atque in modis quibus possibile fuerit omni studio abigere contumelias. Hortamur etiam uos, iuxta dictum Apostoli, stabiles esse et immobiles, abundantes in opere Domini semper, scientes quod labor uester non est inanis in Domino, et alibi: »uigilate et orate et state in fide, uiriliter agite et confortamini, omnia  uestra in caritate fiant .«

Insuper et illud uos scire desideramus, quia nostris temporibus prepedientibus quidem nostris peccatis, suadente antiquo hoste qui semper, »ut leo rugiens, circuit querens quem deuoret.« Superuenit Nouatus ex Africa, et separauit de Ecclesia Christi Nouatianum et quosdam alios Christi confessores,  et conuertit in prauam doctrinam. A quibus uos, fratres, auertite et cauete ab omnibus qui alteram fidem et doctrinam tenent quam apostoli et successores eorum tenuerunt et docuerunt, ne, quod absit, post eum abeuntes, in laqueum satane cadatis et compedibus eius teneamini. Unde fraternitatis uestre caritatem intimis obsecramus precibus, ut nostre paruitatis in uestris sacris orationibus memores esse dignemini, orantes ac deprecantes Dominum celi, ut tam nos quam sancta mater Ecclesia Christi pretioso sanguine redempta, a laqueis uenantis satane et ab importunis et malis hominibus liberemur, et sermo Dei currat et clarificetur, et praua eorum et omnium peruersa docentium corruat doctrina atque deficiat. Precamur  etiam ut pietatis uestre precibus impetrare studeatis, ut Deus et Dominus noster iehsu Christus 35 qui uult omnes homines saluos fieri et neminem perire sua ingenti omnipotentia reuerti faciat corda eorum ad sanam doctrinam et catholicam fidem, quatenus resipiscant a diaboli laqueis quibus capti tenentur, et aggregentur filiis matris Ecclesie; reminiscentes quoque fratrum uestrorum, miseremini illorum quibus potestis bonis studiis uestris ne perdantur, sed et precibus et aliis bonitatis uestre studiis Domino saluentur. Ita ergo in his agite, ut obedientes filii et fideles sancte Dei Ecclesie appareatis, et ut mercedis premia percipiatis.

Hi et omnes qui rectam non docent doctrinam  uel rectam non tenent fidem, accusatores neminem recte credentium accusare possunt, quia infamia sunt notati, et a sinu sancte matris Ecclesie apostolico mucrone usque ad rectam conuersationem et reuersionem eorum abscisi; unde apostolica auctoritate cum omnibus eiusdem apostolice atque uniuersalis Ecclesie filiis statuentes sancimus, ut omnes qui in catholica fide suspecti sunt in accusatione recte credentium non suscipiantur, quia suspiciones semper sunt amouende. Merito ergo eorum reprobatur accusatio, qui in recta fide suspecti sunt, nec eis omnino est credendum qui Trinitatis fidem ignorant. Similiter omnes quos sanctorum Patrum statuta tam preteritis quam futuris temporibus anathematizant submouemus, et ab omni accusatione  fidelium alienamus. Discreti ergo semper debent esse fideles ab infidelibus, et iusti ab iniustis, quoniam infideles et maliuoli modis quibus possunt semper infestant fideles et perdere nituntur, et ideo non sunt suscipiendi, sed repellendi et procul abiiciendi, ne perdere fideles aut infamare possint. Quapropter, karissimi, cauete talium foueam in  quam multos cecidisse cognouimus; cauete talium iacula et antiqui hostis tentamenta, per que etiam proprios propinquos coram nobis uulneratos cadere uidimus. Attendite laqueos insidiantium quibus notos et commilitones strangulare solent; nolite tales sequi, sed procul repellite eos. Estote, iuxta ueritatis uocem, prudentes ut serpentes, et simplices ut columbe. uidete ne in uacuum quoque curratis aut laboretis, sed alterutrum fulti precibus et orationibus uoluntatem Dei facere contendite, et a memoratis, si incorrigibiles apparuerint, uos in omnibus separate. Similiter et ab omnibus quos Apostolus commemorat dicens, cum eis nec cibum sumere, quia et illi sicut et isti sunt repellendi et ante satisfactionem Ecclesie non sunt suscipiendi, quoniam illi cum quibus  cibum sumere non licet, manifeste apparent sequestrati usque ad satisfactionem a reliquis fratribus; quamobrem non debent nec possunt in accusationem fidelium suscipi, sed etiam ab eorum consortio usque ad iam dictam satisfactionem repelli, ne similes eis efficiantur, aut eorum excommunicationi subiaceant, quoniam sic apostoli statuerunt dicentes: Cum excommunicatis non est communicandum, et si quis cum excommunicatis auertendo regulas scienter psallat in domo, aut simul locutus fuerit, aut orauerit, ille communione priuetur. Tales ergo in omnibus sunt cauendi et non suscipiendi, quia iuxta Apostolum non solum qui faciunt damnantur, sed qui consentiunt facientibus. Unde et beatus apostolorum princeps Petrus, in ordinatione Clementis alloquens  populum, inter cetera ait: Si inimicus est iste Clemens alicui pro actibus suis, uos nolite exspectare, ut ipse uobis dicat, cum illo nolite amici esse, sed prudenter obseruare debetis, et uoluntati eius absque communicatione obsecundare et auertere uos ab eo cui ipsum sentitis aduersum, sed nec loqui his quibus ipse non loquitur, ut unusquisque qui in culpa est, dum cupit omnium uestrum amicitias ferre, festinet citius reconciliari ei qui omnibus preest, et per hoc redeat ad salutem cum obedire ceperit monitis presidentis. Si uero quis amicus fuerit his quibus ipse non loquitur, unus est et ipse ex illis qui exterminare  Dei Ecclesiam uolunt, et cum corpore uobiscum esse uideatur mente et animo contra uos est, et est multo nequior hostis hic quam illi qui foris sunt, et euidenter inimici sunt; hic enim per amicitiarum speciem que sunt inimica gerit, et ecclesiam dispergit ac uastat.

Ideoque, karissimi, his apostolicis institutis uos monentes instruimus, ut effecta certior caritas uestra sollicitius deinceps agere studeat et cautius, ne peruersi et infideles homines ledendi fideles ac beneuolos habeant facultatem, quoniam spes talium et omnium impiorum tanquam lanugo est que a uento tollitur, et tanquam spuma gracilis que a procella dispergitur, et tanquam fumus qui a uento diffusus est, et tanquam memoria hospitis unius diei pretereuntis.  Summopere, karissimi, tales cauendi sunt et auertendi atque reiiciendi si nocentes apparuerint, quia non solum ecclesiastice, sed etiam seculi leges, si nocentes, non suscipiunt, sed repellunt. Unde scriptum est, os impiorum deuorat iniquitatem, et Dominus per prophetam loquitur dicens: »Cum sancto sanctus eris, et cum peruerso peruerteris, et cum electo electus eris, et cum uiro nocenti nocens eris ;« et Apostolus inquit: »Peruerterunt bonos mores colloquia mala .« Idcirco, ut prelibatum est, iam mali sunt semper cauendi, et bonis atque beneuolis est inherendum, ut periculum desidie quantum possumus declinemus. Et ne pestis hec latius diuulgetur, seueritate qua possumus abscindamus,  quoniam non temeritas interuenit presumptionis ubi est diligentia pietatis. Agat semper unusquisque uestrum hac informatione apostolica fultus iuxta uires suas, et fraterna dilectione et sancta religione mores proprios conseruare et in commune alterutrum adiuuare et in caritate permanere, et in Dei uoluntate indesinenter studeat inherere, ut simul laudantes Dominum indefessas semper illi gratias agamus. ualete in Domino, karissimi, et predicta, ut melius potestis, Domino opem ferente, adimplere studete. Data Kalen. Iulii, Maximio et Aphrico Iu consulibus.





EPISTOLA CUIUS SUPRA AD OMNES EPISCOPOS.


 FABIANUS episcopus urbis Rome omnibus Orientalibus episcopis, et cunctis fidelibus in Domino salutem.

Exigit dilectio uestra sedis apostolice consulta, que uobis denegare non possumus, nec debemus, hoc autem et predecessores nostros multarum regionum episcopis egisse liquet, et nos qui in eadem sede Domino largiente collocati sumus, agere debere fraterna caritas et obedientie debitum compellit. Cura est ergo uestre sollicitudini adhibenda, ut ea que sunt ab apostolis eorumque successoribus ordinata, et instigante sancto Spiritu instituta, nec dissimulatio negligere, nec aliqua presumptio ualeat perturbare.  Sed sicut hoc quod rationis exigebat utilitas oportuit definire, ita quod definitum est non debet uiolari. Litteris uestris uero inter cetera insertum inuenimus quosdam regionis uestre episcopos a uestro nostroque ordine discrepare, et non per singulos annos in cena Domini chrisma conficere, sed duos aut tres annos confectionem sancti chrismatis semel actam conseruare. Dicunt enim, ut in memoratis apicibus reperimus. nec balsamum per singulos annos posse reperire, nec necesse fore per singulos annos chrisma conficere, sed dum una confectio chrismatis abundat, aliam fieri necesse non habere. Errant enim qui talia excogitant, et mente  uesana potius quam recta sentientes, hec dicunt. In illa enim die Dominus iehsu, postquam cenauit cum discipulis suis, et lauit eorum pedes, sicut a sanctis apostolis predecessores nostri acceperunt nobisque reliquerunt, chrisma conficere docuit; ipsa enim lauatio pedum nostrorum significat baptismum, quando sancti chrismatis unctione perficitur atque confirmatur. Nam sicut ipsius diei solemnitas per singulos annos est celebranda, ita ipsius sancti chrismatis confectio per singulos annos est agenda, et de anno in annum renouanda et fidelibus tradenda, quia nouum sacratum est per singulos annos, et iam dicto die innouandum, et uetus in sanctis Ecclesiis cremandum. Ista a sanctis apostolis et successoribus eorum accepimus, uobisque tenenda  mandamus. Hec sancta Romana Ecclesia et Antiochena a tempore apostolorum custodit; hec Hierosolymorum et Ephesianorum tenet, in quibus apostoli presidentes hec docuerunt, et uetus chrisma incendi, et non amplius quam uno anno uti permiserunt, atque deinceps nouo frui, et non ueteri, iubentes docuerunt. Si quis ergo his obuiare tentauerit, omnem sibi per uos et per omnes recte intelligentes, indulgentie aditum intelligat obseratum, quia prauissimarum mentium peruersa doctrina, dum indulgentius frenis utitur, in preuaricationem presumptionis delabitur. Et nullatenus eruitur, nisi prudentium sustentatione et correctione liberetur. Illa autem que circa diuina mysteria et erga baptizandos in uniuerso mundo sancta Ecclesia uniformiter agit,  non otioso contemplanda sunt intuitu, ne locum superuacuis intentionibus et superstitionibus faciamus. Rudes ergo fidelium mentes ad talia non debemus inducere, quia docendi potius sunt quam illudendi. Ad nostram enim letitiam bene facta perueniunt, et meroris aculeis nos que fuerint male facta compungunt. Hic uero inter manus latronum et dentes luporum furentium utcunque uersamur, et contumaces sunt subditi atque oues. Nam latratu canum baculoque pastoris luporum rabies deterrenda est; illa uero que fomentis non sanantur uulnera ferro abscindi necesse est. Nec silere possumus ut cum hic ab illicitis reuocemus aliquos, officii nostri prouocemur instinctu, in speculis a Domino constituti, ut uigilantie nostre diligentiam  comprobantes, et que cercenda sunt resecemus, et que obseruanda sunt censeamus.

Consulere etiam nos, ut in predictis litteris uestris inuenimus, super accusatione sacerdotum uoluistis, que oppido apud uos, ut in eisdem apicibus reperimus, crebrescit. Significastis insuper plerosque attendere, multos in ipsis honoribus ecclesiasticis non congruenter uiuere sermonibus et sacramentis que per eos populis ministrantur. O miseros homines, qui hos intuendo Christum obliuiscuntur, qui et multo ante predixit, ut legi Dei potius obtemperetur quam imitandi uideantur illi qui ea que dicunt non faciunt et traditorem suum tolerans usque in finem ad euangelizandum cum ceteris misit.  Nam apostoli talem consuetudinem non habuerunt, nec habendam docuerunt; similiter et successores eorum, quanquam multa de talibus, preuidentes Spiritu Dei futura, statuerunt. Porro, ut legitis in Actibus apostolorum, erat eo tempore inter fideles cor unum et anima una, neque aliquis eorum aliquid suum proprium dicebat, sed erant illis omnia communia. Nulla enim inter eos accusatio nisi familiaris erat, nec unquam inter imitatores eorum aut fideles fieri debet, dicente Domino: »Quod tibi non uis fieri, alteri ne facias.« Et idem: »Diliges proximum tuum sicut teipsum, et dilectio proximi malum non operatur.« Ipsi ergo apostoli et successores eorum olim statuerunt eos ad accusationem non recipi qui sunt suspecti uel qui heri aut nudiustertius  uel dudum fuerunt inimici, quoniam suspecti facti sunt, et qui non sunt bone conuersationis, uel quorum uita est accusabilis, aut dubii in recta fide. Similiter quorum fides, uita et libertas nescitur, uel qui infamie maculis sunt aspersi, aut sceleribus irretiti; neque eos sacerdotes debere uel posse aut clericos accusare qui rite sacerdotes fieri non possunt, nec sui sunt ordinis. Quoniam sicut sacerdotes uel reliqui clerici a secularium laicorum excluduntur accusatione, ita illi ab istorum sunt excluduendi et alienandi criminatione; et sicut isti ab illis, ita et illi ab istis non recipiantur, quoniam sicut Domini sacerdotum segregata debet esse conuersatio ab eorum, ita et litigatio, quia seruum Dei non oportet litigare.

 Tales, karissimi fratres, accusationes et iniustas aut nociuas emulationes pro uiribus prohibete, quia contentio summopere est uitanda: septies enim cadit iustus in die et resurgit, impii autem corruent in malum: »Cum ceciderit inimicus tuus, ait Salomon, ne gaudeas, et in ruina 36 eius non exultet cor tuum, ne forte uideat Dominus et displiceat ei, et auferat ab eo iram suam. Ne contendas cum pessimis, nec emuleris impios, quoniam non habent futurorum spem mali, et lucerna impiorum exstinguetur, nec emuleris uiros malos, nec desideres esse cum eis, quia rapinam meditatur mens eorum et fraudes labia eorum loquuntur,« hec cauete, karissimi.

Hec meditamini et fratribus in omnibus solatium  prestate, quia in hoc cognoscent omnes, ut ipsa per se ueritas ait, quoniam mei estis discipuli, si dilectionem habueritis ad inuicem. Si enim in rebus secularibus suum cuiusque ius et proprius ordo seruandus est, quanto magis in ecclesiasticis disputationibus nulla debet induci confusio! Quod ista obseruatione obseruabitur si nichil potestati, sed totum equitati retribuitur.

Unde constat episcopos locorum singulorum omnium qui sub eorum degunt moderamine curam habere sollicitam, et causas utilitatesque eorum cum Dei timore disponere. ualde ergo iniquum est, ut alii quilibet, omissis suis, se illorum causis admisceant, sed illi eorum uitam et iudicium competenti  regularique debeant moderamine disponere, qui eos in sacerdotium ordinant, et a quibus iam ordinati sunt, quoniam, ut lex loquitur, maledictus omnis est qui transfert terminos proximi sui; et dixit omnis populus: Amen. Deus ergo, fratres, ad hoc preordinauit uos, ut omnes qui summo sacerdotio funguntur, ut iniustitias remoueatis, et presumptiones abscindatis, et in sacerdotio laborantibus succurratis, et opprobriis et calamitatibus eorum locum non prebeatis, sed ei qui calumniam et opprobrium patitur adiutorium feratis; illum uero qui calumniam uel opprobrium facit, abscindatis et Domino in suis sacerdotibus opem feratis.

Sacerdotes quoque Dominus sibi elegit ut sacrificent ei et offerant oblationes Domino; leuitas  quoque sub eis esse iussit in ministeriis eorum, unde ad Moysen loquitur dicens: »Princeps autem principum leuitarum Eleazar filius Aaron sacerdotis erit super excubitores ecclesie sanctuarii:« de his enim locutus est Dominus ad Moysen. »Tolle leuitas pro primogenitis filiorum Isrel, et pecora leuitarum pro pecoribus eorum, eruntque leuite mei, ego Dominus .« Si leuitas suos esse Dominus uoluit, quanto magis sacerdotes sibi asciuit? De quibus ait, si quis externorum accesserit morietur. Omnia uero que Domini sunt caute tractanda sunt et non leuiter precipitanda, quoniam et inter homines pro fidelibus habentur qui dominorum suorum causas bene custodiunt, et fideliter tractant atque precepta dominorum suorum bene custodiunt  et non transgrediuntur. Pro infidelibus uero reputantur hi qui dominorum suorum causas incaute et negligenter tractant et precepta eorum despiciunt, et non, ut debent, custodiunt. Ideo hec premisimus ut cognoscatur ab his quibus incognitum est quod et sacerdotes  non sunt leuiter tractandi nec lacerandi nec temere accusandi, aut reprehendendi nisi a magistris suis, quoniam eorum causas sibi Dominus reseruare uoluit, et suo iudicio uindicari. Nam in his et in aliis preceptis Domini et fideles cognoscuntur et infideles reprobantur; tolerandi enim hi sunt potius a fidelibus quam exprobrandi, ueluti palea cum tritico usque ad ultimum uentilabrum, sicut pisces mali cum bonis usque ad  segregationem que futura est in littore, hoc est in fine seculi. Nullatenus ergo potest condemnari humano examine quem Deus suo iudicio reseruauit, ut propositum Dei quo decreuit saluare quod perierat fiat immobile. Et ideo, quia uoluntas eius non immutatur, nullus presumat ea que sibi non sunt concessa; unde est illud quod Apostolus loquitur dicens: »Iam quidem omnino delictum est, quia iudicia habetis uobiscum, quare non magis iniquitatem patimini? quare non potius fraudamini? « Ad illud redeatur quod Dominus ait: »Si quis uoluerit tunicam tuam tollere, et in iudicio tecum contendere, dimitte ei et pallium « Et alio loco: »Qui aufert que tua  sunt, ne repetas .« Sunt autem quedam que leuissima putarentur nisi in Scripturis demonstrarentur opinione grauiora. Quis unquam dicenti fratri suo fatue reum gehenne putaret nisi ipsa ueritas diceret?

Illi uero qui illa peccata perpetrant de quibus Apostolus ait, quoniam qui talia agunt, regnum Dei non consequentur, ualde cauendi sunt et ad emendationem, si uoluntarie noluerint, compellendi, quia infamie maculis sunt aspersi, et in barathrum delabuntur nisi eis sacerdotali auctoritate subuentum fuerit; similiter, et illi de quibus ipse ait, cum huiusmodi hominibus nec cibum sumere, quia infamia sunt notati, antequam sacerdotali auctoritate sanentur, et in gremio sancte matris Ecclesie  redintegrentur; quia qui extra nos sunt, nobiscum communicare non possunt. Manifestum est enim quod hi extra nos sunt et a nobis discreti esse debent, cum quibus nos nec edere, nec cibum sumere licet; similiter et omnes persone quibuslibet turpitudinibus ac scurrilitatibus subiecte infames sunt effecte, et omnes qui aduersus patres armantur, infames cfficiuntur.

Arenam uero et salem et massam ferri facilius est portare quam hominem imprudentem et fatuum, atque impium; quoniam qui minoratur corde cogitat inania, et uir imprudens et errans cogitat stulta; multos enim supplantauit suspicio illorum, et in uanitate detinuit sensus illorum. Cor durum male habebit in nouissimo, et qui amat periculum in ipso peribit,  cor ingrediens duas uias non habebit requiem, et praui cordis in illis scandalizabitur; cor nequam grauabitur in doloribus, et peccator adiiciet ad peccandum.

Talia cogitantes sancti apostoli, eorumque successores Spiritu Dei repleti, malos homines preuidentes et simplices considerantes, difficilem aut nunquam uoluerunt esse accusationem sacerdotum, ne a malis potuissent euerti aut submoueri, quia si hoc facile concederetur secularibus et malis hominibus, aut nullus aut uix perpauci remanerent, quoniam semper fuit et est, et, quod peius est, nimis uiget, ut mali bonos persequantur, et carnales spirituales infestent; idcirco, ut predictum est, statuerunt ne accusarentur, aut si aliter fieri non possit, perdifficilis  eorum fieret accusatio, et a quibus, supradictum est, non presumeretur, neque a propriis sedibus aut Ecclesiis episcopi eiicerentur; quod si quomodo presumptum fuerit, antequam et proprius locus et sua omnia eis legibus redintegrarentur, nullatenus a quoquam accusarentur, aut criminarentur, et nisi sponte elegerint, cuiquam pro talibus non reprehenderent, sed postquam, ut prefixum est, restituti fuerint, et sua omnia eis legibus redintegrata, dispositis ordinatisque suis magnum spatium tractandi causa eis concederetur. Et postea, si necesse fuerit, regulariter uocati uenirent ad causam, et si iustum uisum fuerit, accusantium propositionibus sustentationem fratrum reprehenderent. Nulla enim permittit  ratio, dum ad tempus eorum bona, uel Ecclesie, atque res ab emulis aut a quibuscunque detinentur, ut aliquid illis obiici debeat, nec quisquam potest eis quoquo modo quidlibet maiorum uel minorum obiicere dum Ecclesiis, rebus aut potestatibus carent suis.

Similiter statutum est, et nos eadem statuta firmantes, statuimus ut si aliquis clericorum suis episcopis infestus aut insidiator fuerit, eosque criminari uoluerit, aut conspirator fuerit, ut mox ante examinatum iudicium submotus a clero curie tradatur, cui diebus uite sue deseruiat, et infamis absque ulla restitutionis spe permaneat.

Nec ullus unquam presumat accusator simul esse et iudex uel testis, quoniam in omni iudicio quatuor  personas necesse est semper adesse, id est iudices electos et accusatores, ac defensores, atque testes. Similiter statuentes apostolica auctoritate iubemus, ne pastorem suum oues que ei commisse fuerant, nisi in fide errauerit, reprehendere audeant, quia facta prepositorum oris gladio ferienda non sunt, neque potest esse discipulus super magistrum, dicente ueritatis uoce: »Non est discipulus super magistrum nec seruus super dominum suum.« Odibilis autem coram Deo et hominibus est superbia, et exsecrabilis omnis iniquitas; perdit Deus memoriam superborum, et relinquit memoriam humilium sensu. Semen hominum honorabitur hoc quod timet Deum. Semen autem hoc exhonorabitur hominum, quod preterit mandata Domini. In medio fratrum  rector illorum in honore, et qui timent Dominum erunt in oculis eius. »Fili, ait Salomon, in mansuetudine serua animam tuam, et da illi honorem cui honor competit. Priusquam interroges ne uituperes quemquam, et cum interrogaueris, corripe iuste. Priusquam audias ne respondeas uerbum, et in medio seniorum ne adiicias loqui.« Exemplo Cham filii Ne damnantur, qui patrum suorum culpas in  publicum produnt, aut eos accusare uel detrahere presumunt, ueluti Cham qui patris sui Ne pudenda non operuit, sed deridenda monstrauit. Similiter et illi exemplo Sem et Iaphet iustificantur, qui reuerenter operiunt, et non produnt ea que patres suos excessisse cognoscunt. Si enim a fide deuiauerit episcopus, erit corrigendus prius secrete a subditis suis; quod si incorrigibilis, quod absit, apparuerit, tunc erit accusandus ad primates suos aut ad sedem apostolicam.

Pro aliis uero actibus suis magis est tolerandus ab ouibus et subditis suis quam accusandus, aut publice derogandus, quia cum in eis a subditis delinquitur, eius ordinationi obuiat qui eos ei pretulit dicente Apostolo: »Dei ordinationi resistit qui  potestati resistit .« Qui uero omnipotentem Deum metuit, nec contra Euangelium, nec contra apostolos, nec contra prophetas, uel sanctorum patrum instituta aliquid ullo modo agere consentit; sacerdotes ergo honorandi sunt, non lacerandi uel exprobrandi sunt; legitur in Ecclesiaste: »In tota anima tua time Deum, et sacerdotes illius sanctifica; in omni uirtute tua dilige eum qui te fecit, et ministros eius non derelinquas. Honora Deum ex tota anima tua, et honorifica sacerdotes, et propurga te cum brachiis; da illis partem, sicut mandatum est tibi, primitiarum et purgationis, et de negligentia purga te cum paucis. Datum brachiorum tuorum et sacrificium sanctificationis offerens Domino, et initia sanctorum; et pauperi porrige manum  tuam, ut perficiatur propitiatio et benedictio tua .« Hec non tantummodo uobis, sed omnibus fratribus per uos nota fieri uolumus, ut unanimes, unum sentientes, permaneamus in Christo, nichil per contentionem nobis, neque per inanem gloriam uindicantes, non hominibus, sed Deo Saluatori nostro placentes, cui est honor et gloria in secula seculorum. Amen.





EPISTOLA FABIANI PAPAE.


 Dilectissimo fratri HILARIO episcopo FABIANUS.

Diuine circa nos gratie memores esse debemus,  qui nos per dignationis sue misericordiam ob hoc ad fastigium sacerdotale prouexit, ut mandatis ipsius inherentes, et in quadam sacerdotum eius specula constituti prohibeamus illicita, et sequenda doceamus. Intantum enim in occiduis partibus quibus moraris audiuimus astutiam diaboli seuire in populum Christianum, atque in multiplici deceptione prorumpere, ut non solum laicos seculares, sed ipsos quoque Domini sacerdotes premat atque uexet. Unde in grandi merore positi dissimulare non possumus quod corrigere atrociter debemus, quapropter competens adhibenda est talibus medela uulneribus, ne immatura curandi facilitas mortifera capitis peste nichil possit, sed segnius tracta pernicies reatu non legitime curationis  inuoluat pariter sauciatos et medentes. Ob id ergo statuentes decernimus, ut hi qui non sunt  37 bone conuersationis, aut quorum uita est accusabilis, aut quorum fides, uita et libertas nescitur, non possint Domini sacerdotes accusare, ne uiles persone ad accusationem eorum admittantur. Similiter qui in aliquibus criminibus irretiti sunt, uel qui sunt suspiciosi, uocem aduersum maiores natu non habeant accusandi, quia suspiciosa uox et inimica ueritatem solet opprimere. Peregrina uero iudicia salua in omnibus apostolica auctoritate generali sanctione prohibemus, quia indignum est ab externis ut iudicetur, qui prouinciales et a se electos debet habere iudices, nisi fuerit appellatum. Unde oportet, si aliquis episcoporum super certis accusetur criminibus, ut ab omnibus audiatur, qui sunt in prouincia episcopis, quia non oportet accusatum alicubi  quam in foro suo audiri. Si quis uero iudicem aduersum sibi senserit, uocem appellationis exhibeat, appellantem aut non debet afflictio ulla aut detentionis iniuriari custodia. Sed liceat appellatori uitiatam causam appellationis remedio subleuare. Liceat etiam in causis criminalibus appellare, nec uox appellandi denegetur ei quem supplicio sententia destinarit. Pulsatus ante suum iudicem causam dicat, et non ante suum iudicem pulsatus si uoluerit taceat, et ut pulsatis quoties appellauerint inducie dentur. Si quis ergo iratus crimen aliquod cuilibet temere obiecerit, conuicium non est pro accusatione habendum, sed permisso tractandi spatio, id quod iratus dixit per Scripturam se probaturum esse fateatur, ut si fortasse resipiscens que pro iracundia  dixit iterare aut scribere noluerit, non ut reus criminis teneatur. Omnis ergo qui crimen obiicit scribat se probaturum. Reuera semper ibi causa agatur, ubi crimen admittitur. Et qui non probauerit quod obiecit, penam quam intulerit ipse patiatur. Placuit etiam ut si episcopus accusatus appellauerit ad apostolicam sedem, id statuendum quod eiusdem sedis pontifex censuerit; hec tamen omnino in sacerdotum causa forma seruetur, ne quemquam sententia non a suo iudice dicta constringat.

Occurrere quoque quisque fidelium ruinis debet oppressorum et miserorum subsidio, quo ualeant ex releuatione aliene uindicte a se Dei remouere uindictam. Libat enim Domino prospera qui ab afflictis  pellit aduersa, unde scriptum est: »Frater fratrem adiuuans exaltabitur.« Ecclesia enim Dei sine macula et ruga debet existere, et ideo non oportet eam a quibusdam conculcari aut maculari, quia scriptum est, »Una est columba mea perfecta mea .« Hinc iterum Dominus ad Moysem ait: »Est locus penes me, et stabis super petra .« Quis est locus qui non sit Domini dum cuncta in ipso per quem creata sunt continentur. Est tamen locus apud eum, uidelicet sancte Ecclesie unitas, in qua supra petram statur, dum confessionis soliditas humiliter tenetur, Te, frater, et omnes fratres nostros Ecclesiam Christi sanguine redemptam regentes monemus, ut omnes a precipitio in quo fratres et Domini pastoribus detrahendo  et persequendo uerbis et factis labuntur, laqueis quibus potestis retentetis, et lacerari eos in hamo ire non permittatis, quia scriptum est: »Ira enim uiri iustitiam Dei non operatur .« Hinc rursum dicitur. »Sit omnis homo uelox ad audiendum, tardus autem ad loquendum, et tardus ad iram .« Hec autem uos auctore Deo omnia seruare non ambigo, sed occasione admonitionis exorta bonis uestris desideriis, et operibus me furtiue subiungo, ut quod non admoniti facitis, quando uobis etiam admonens, additur, iam non soli faciatis. Quapropter fratres oportet uos et omnes fideles diligere inuicem, et non detrahere aut accusare alterutrum. Scriptum est enim: »Dilige proximum et coniungere  fide cum illo. Quod si denudaueris absconsa illius non persequeris post eum. Sicut enim homo qui perdit amicum suum, sic, qui perdit amicitiam proximi sui. Et sicut qui dimittit auem de manu sua, sic dereliquisti proximum tuum et non eum capies. Non illum sequeris, quoniam longe abest, effugit enim quasi caprea de laqueo, quoniam uulnerata est anima eius. Ultra eum non poteris colligare, et maledicti est concordatio. Denudare autem amici mysteria desperatio est anime infidelis. Annuens oculo fabricat iniqua, et nemo eum abiiciet; in conspectu oculorum tuorum conculcabit os suum, et super sermones tuos admirabitur: Nouissime autem peruertet os suum, et in uerbis tuis dabit scandalum. Multa audiui et non cequaui  ei, et Dominus odiet illum. Qui in altum mittit lapidem, super caput eius cadit, et plaga dolosa dolosi diuidet uulnera; qui fodit foueam decidet in illam, et qui statuit lapidem proximo offendet in eo, et qui laqueum alii ponit peribit in illo. Facienti consilium nequissimum super ipsum deuoluetur, et non agnoscet unde adueniet illi. Illusio et improperium superborum et uindicta sicut leo insidiabitur illis. Laqueo peribunt qui oblectantur casu iustorum: dolor autem consumet illos antequam moriantur. Ira et furor utraque exsecrabilia, et uir peccator continens erit illorum. Qui uindicari uult a Deo inueniet uindictam, et peccata illius seruans seruabit. Relinque proximo tuo nocenti tibi, et tunc deprecanti tibi peccata soluentur. Homo homini seruat iram et  a Deo querit medelam. In hominem sibi similem non habet misericordiam, et de peccatis suis deprecatur Altissimum. Ipse dum caro sit seruat iram et propitiationem petit a Deo? Quis exorabit pro delictis suis? Memento nouissimorum tuorum et desine inimicari. Tabitudo enim et mors imminent in mandatis. Memorare timorem Domini et non irascaris proximo. Memorare testamenti Altissimi, et despice ignorantiam proximi. Abstine te a lite et minues peccata: homo enim iracundus incendit litem, et ut peccator turbabit amicos, et in medio pacem habentium immittet inimicitiam. Secundum enim ligna silue, sic ignis exardescet, et secundum uirtutem hominis iracundia illius erit, et secundum substantiam suam, sic exaltabit iram suam. Certamen  festinatum incendet ignem, et lis festinans effundet sanguinem: et lingua testificans adducet mortem. Si sufflaueris, in scintillam quasi ignis exardebit, et si exspueris super illam, exstinguetur et utraque ex ore proficiscuntur. Susurro et bilinguis maledictus, multos enim turbauit pacem habentes. Lingua tertia multos commouit, et dispersit illos a gente in gentem. Ciuitates muratas diuitum destruxit, et domos magnatorum effodit: uirtutes populorum concidit et gentes fortes dissoluit. Lingua tertia mulieres ueridicas eiecit et priuauit illas de laboribus suis. Qui respicit illam non habebit requiem, nec habitabit in requie. Flagelli plaga liuorem facit, plaga autem lingue comminuit ossa. Multi ceciderunt in  ore gladii, sed non sic quomodo qui interierunt per linguam suam. Beatus est qui tectus est a lingua nequam, et qui in iracundiam illius non transiuit, et qui non attraxit iugum eius, et uinculis eius non est ligatus.

Iugum enim illius iugum ferreum est, et uinculum illius uinculum ereum est; mors illius mors nequissima, et utilis potius infernus quam illa. Perseuerantia illius non permanebit, sed obtinebit uias iniustorum, et flamma sua non comburet iustos. Qui derelinquunt Deum incidunt in illam, et exardescet in illis et non exstinguetur et immittetur in illos quasi leo, et quasi pardus ledet illos. Sepi aures tuas spinis et noli audire linguam nequam, et ori tuo facito ostia et seras auribus tuis. Aurum  tuum et argentum confla, et uerbis tuis facito stateram, et frenos ori tuo rectos. Attende ne forte labaris in lingua tua et cadas in conspectu inimicorum insidiantium tibi, et sit casus tuus insanabilis in mortem .« Ista caueant omnes et cohibeant linguas suas a malo, et labia eorum ne loquantur dolum.

De cetero, karissimi confortamini, in Domino et  in potentia uirtutis eius, induite uos arma Dei, ut possitis stare aduersus insidias diaboli, quoniam non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus, propterea accipite armaturam Dei ut possitis resistere in die malo et in omnibus perfecti stare. State ergo succincti lumbos uestros in ueritate et induti lorica iustitie et calceati pedes in preparatione euangelii pacis, in omnibus sumentes scutum fidei in quo possitis omnia tela nequissimi ignea exstinguere. Et galeam salutis assumite, et gladium Spiritus sancti quod est uerbum Dei. Hec frater que tibi scripsimus generaliter omnibus nota fieri uolumus, ut que  ceteros tangunt, omnibus nota fiant. Omnipotens Deus te, frater, et reliquos fratres nostros ubique consistentes, protegat usque in finem, qui cunctum mundum dignatus est redimere iehsu Christus Dominus noster qui est benedictus in secula, Amen. Data XuII Kalend. Nouemb. Africano et Decio Iu cc. consul.





INCIPIUNT DECRETA CORNELII PAPAE. De translatione corporum apostolorum, et quibusdam hereticis. 


 Charissimis atque dilectissimis fratribus sancte Dei Ecclesie filiis et omnibus Domino recta fide famulantibus, CORNELIUS episcopus.

uidens caritatis uestre beneuolentiam quia apostolorum amatores estis, eorumque fidem et doctrinam tenetis, decreui uobis scribere Domino auctore quedam ex his que nunc temporis necessaria sunt sciri, et que apud nos in Ecclesia auxiliante Domino Romana meritis apostolorum nuper acta sunt siue geruntur, quoniam patrocinante caritate credo uos paterna gratia scripta sedis apostolice libenter suscipere et mandata eius peragere, atque de eius profectibus gratulari, quia quisque se in radice caritatis inserit, nec a uiriditate deficit, nec a fructibus manescit, nec amore fecunditatis opus efficax  amittit. Ipsa enim caritas exercet corda fidelium, sensus corroborat, ut nichil graue, nichil difficile, sed fiat totum dulce quod agitur, dum eius proprium sit nutrire concordiam, seruare mandata, atque dissociata coniungere, praua dirigere, et ceteras uirtutes perfectionis sue munimine solidare. Quapropter rogo uos nobis congratulari, quia rogatu cuiusdam deuote femine atque nobilissime matrone Lucine leuata sunt corpora apostolorum Petri et Pauli de Catacumbis; et primo quidem beati Pauli corpus leuatum silentio ac positum est in  predium predicte matrone, uia Ostiensi, ad latus ubi decollatus est. Postea uero beati apostolorum principis Petri accepimus corpus, et condecenter posuimus illud iuxta locum ubi crucifixus est inter corpora sanctorum episcoporum, in templo Apollinis, in monte Aureo in uaticano palatii Neronis tertio Kalendarum Iuliarum die, orantes Deum et Dominum nostrum Iesum Christum, ut intercedentibus suis sanctis apostolis maculas uestrorum purget peccatorum, et in sua uos conseruet uoluntate diebus uite uestre, et in fructu boni operis uos perseuerabiles reddat. uos uero his congaudete quia et ipsi sancti apostoli de uestro congratulantur gaudio. uos semper Deum laudate et ipse glorificetur in uobis; scriptum est enim: »Quid retribuam  Domino pro omnibus que retribuit mihi? Calicem salutaris accipiam et nomen Domini inuocabo .« Tantum enim a nobis exigitur quantum possumus famulatus nostri obsequio commodare; unde quidem tanto nos necesse est importunis predicationibus insistere, quanto nobis perfecte negotiationis creditur duplicata talentorum assignatio, atque Dominice uocis ad suscipiendam eius requiem suadet assertio.

Hec inuidens antiquus hostis suscitauit nobis aduersarium Nouatum, recte fidei et sancte doctrine  emulum, qui extra Ecclesiam ordinauit Nouatianum, et in Africa Nicostratum, utrosque hereticos sicut ille erat. Hi uero conatibus, quibus potuerunt, multos a recta et catholica fide suadentes recedere fecerunt, et post se in peruersam et Deo odibilem doctrinam corruere persuaserunt. Sed sicut istorum tergiuersationibus nimis sumus contristati et de eorum perditione contriti, sic de aliorum conuersatione Domino auxiliante sumus letificati. Deus autem omnipotens qui tristibus miscet leta, oppido nos letificauit, quo quidam confessores qui dudum fuerant fideles, a nobis et a recta fide diabolo instigante se separantes, cum Maximo presbytero ad Ecclesiam Catholicam et fidem rectam sunt reuersi, et denuo sicut prius facti sunt confessores  fideles. Quapropter, karissimi, hortamur uos et deprecamur per Dominum nostrum Iesum Christum, ut et predictos hereticos, et omnes quos a recta fide et doctrina apostatare cognoueritis, exhortationibus et bonis studiis uestris ad catholicam fidem et rectam doctrinam 38 conuertere contendite, et in Dei uoluntate persistere suadete. Et non solum hos, sed omnes qui nondum fidem rectam perceperunt, ad catholicam fidem perducere festinate, »quia neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia  poterit nos separare a caritate Domini nostri Iesu Christi, et que in ipso est  »recta fide .« Nolite itaque amittere confidentiam uestram, que magnam habet remunerationem .« Patientia enim nobis necessaria est ad colluctationes aduersariorum, quatenus fidem intemeratam usque in finem conseruantes repromissionem percipiamus quam repromisit his qui legitime certare properant. »Adhuc enim modicum aliquantulum, qui uenturus est,  ueniet et non tardabit .« Ecce enim iudex ante ianuam assistit, coronas hilariter promittens his qui pro eo passionibus submittuntur. Quod si subtraxerit se quis, non placebit anime mee, sed cadet de promissione propter negationem. Nos autem non sumus subtractionis filii in perditionem, sed fidei in acquisitionem anime. Propter quod assumite arma Dei, ut possitis resistere in die malo aduersus omnes inimicos sancte Ecclesie et uestros, et induite uos lorica iustitie, et calceati pedes in preparatione Euangelii pacis, in omnibus assumentes scutum fidei, in quo possitis omnia iacula nequissimi ignita exstinguere. Et galeam salutis assumite, et gladium Spiritus, quod est uerbum Dei, per omnem orationem et obsecrationem radicati et fundati in  solatio fratrum pro Christo Iesu Domino nostro. Sed et nunc, fratres, commendamus uos Domino et omnes uerbo gratie eius, qui potest perficere et dare hereditatem nobis cum omnibus sanctis. Ipse autem Deus pacis et consolationis det uobis idipsum sapere in alterutrum, ut uobis inuicem succurratis et non sitis diuisi, ut unanimes, uno ore et uno corde honorificetis eum in concordiam et consolationem fratrum, qui potest confirmare uos secundum Euangelium eius, iuxta reuelationem eterni mysterii, temporibus scilicet perpetuis, quibus uobis futurorum gaudiorum largienda sunt munera. Summopere considerare etiam debetis quod illi qui fratribus inuident eosque damnare atque perdere cupiunt, per se sua dogmata destruunt. Dicit  enim Dominus: »Omne regnum in se diuisum non stabit ,« et omnis scientia et lex aduersum se diuisa non stabit. Ideoque necesse est ut concorditer salubres suscipiatis hortatus, et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis. Data uII Idus Septembris, Decio et Maximo IIII CC.





ITEM EPISTOLA CORNELII PAPAE ORIENTALI EPISCOPO DIRECTA. Ne sacerdotes Domini iurare presumant uel compellantur.


 CORNELIUS episcopus RUFO cepiscopo in Domino salutem.

Exigit dilectio tua, frater carissime, ut ex auctoritate sedis apostolice tuis deberemus consultibus respondere. Quod licet non prolixe, sed succincte agere festinaremus propter quasdam importunitates que nostris prepedientibus peccatis in nos superuenere, tuis tamen per reliqua sanctorum patrum instituta studiis perquirere latius, et inuestigare permittimus. Non enim potest mens attrita et oneribus atque importunitatibus grauata tantum boni peragere, quantum delectata et oppressionibus soluta. Non ergo ista ob id pretulimus, ut hec et alia que necessaria fore cognouerimus tue Sanctitati uelimus denegare, sed quod hic minus inuenitur, latius perquiratur. Sacramentum autem hactenus  a summis sacerdotibus uel reliquis exigi, nisi pro fide recta minime cognouimus, nec spontaneos iurasse reperimus. Summopere ergo sanctus Iacobus apostolus prohibens sacramentum loquitur dicens: »Ante omnia, fratres mei, nolite iurare, neque per celum, neque per terram, neque aliud quodcunque iuramentum. Sit autem sermo uester, est est, non non, ut non sub iudicio decidatis .« Et Dominus in Euangelio ait: »Audistis quia dictum est antiquis, non periurabis, reddes autem Domino iuramenta tua. Ego autem dico uobis, non iurare omnino; neque per celum, quia thronus Dei est, neque per terram quia scabellum est pedum eius, neque per Hierosolymam, quia ciuitas magni regis est, neque per caput tuum iuraueris, quia non potes unum capillum album facere aut nigrum. Sit autem  sermo uester, est est, non non. Quod autem his abundantius est, a malo est ,« id est ab exigente et a iurante. Hec, frater carissime, ipse Dominus prohibet, id est non debere iurare, hec apostoli maxime omnes, hec sancti uiri predecessores nostri qui huic sancte uniuersali apostolice Ecclesie prefuerunt ante nos, hec prophete et reliqui sancti doctores per uniuersum mundum dispersi ad predicandum, iuramenta fieri uetant. Quorum nos exempla si ceperimus enumerare, aut in schedula hac inserere, ante deficeret hora diei quam eorum exempla de hac causa prohibita. Que nos sanctorum sequentes apostolorum eorumque successorum iura firmamus, et sacramenta incauta fieri prohibemus. Unde et ipse Dominus in tabulis  lapideis quas Moysi dedit, propria manu scripsit, dicens. »uide ne assumas nomen Dei tui in uanum ,« et reliqua. Nos autem  sacramentum episcopis nescimus oblatum, nec unquam fieri debet, quoniam  preceptum est nobis a Domino non iurandum, neque per celum, quia thronus Dei est, neque per terram, quia scabellum est pedum eius, neque per caput suum, quia nullus potest unum capillum creare. Unusquisque enim sicut ante altare stans Dei timorem habet pre oculis et propriam conscientiam mundam seruat Deo, quod in memoriam retinet, nullatenus habet intermittere, quoniam os quod mentitur occidit animam. Et Apostolus ait: »Loquimini ueritatem unusquisque  cum proximo suo, quoniam sumus inuicem membra .« Et alibi: »Nolite mentiri inuicem .« Hec sunt precepta Saluatoris, hec prophetarum, hec sanctorum Patrum instituta. Que si quis in uanum duxerit, hostis est anime sue, quia nemo contra prophetas, nemo contra apostolum, nemo contra Euangelium facit aliquid absque periculo. Et summopere preuidendum est, ne pastorem suum oues que ei commisse fuerant reprehendere  neque accusare presumant, quoniam tales accusationes uim non habent, neque eis nocere possunt. »Unum uero, karissimi,« ut ait beatus apostolus Petrus, »non lateat uos, quia unus dies apud Dominum, sicut mille anni, et mille anni sicut unus dies. Non  tardat Dominus promissis, sed patienter agit propter uos, nolens aliquos perire, sed omnes ad penitentiam reuerti. Adueniet autem dies Domini ut fur, in qua celi magno impetu transient, elementa uero calore soluentur. Cum hec igitur omnia dissoluenda sunt, ex his potestis considerare quales  oportet uos esse in sanctis conuersationibus et pietatibus, exspectantes et properantes in aduentum diei per quem celi ardentes soluentur, et elementa ignis ardore tabescent .« uos autem, karissimi, dixit Iudas apostolus, memores estote uerborum que predicta sunt ab apostolis Domini nostri Iesu Christi, qui dicebant uobis, quoniam in nouissimo tempore uenient illusores secundum sua desideria ambulantes impietatum. Hi sunt qui segregant semetipsos, animales, spiritum non habentes. uos autem, karissimi, superedificantes uosmetipsos sanctissime uestre fidei in Spiritu sancto orantes ipsos uos in dilectione Dei seruate, exspectantes misericordiam Domini nostri Iesu Christi in uitam eternam. Et hos quidem  arguite iudicatos, illos uero saluate de igne rapientes. Aliis autem miseremini in timore, odientes eam que carnalis est maculatam tunicam. Nullus enim sacerdotum causam suam alieno committat iudicio, nisi ad sedem apostolicam fuerit appellatum, sed unusquisque comprouinciales iudices et notos habeat, nisi aliquam uim temerarie multitudinis illic timuerit, aut infestos, aut suspectos inibi iudices habuerit, pro quibus causis ad maioris auctoritatis iudices, et ad alias prouincias appellare et uenire concessum est. Omnia ergo que aduersus absentes in omni negotio aut loco aguntur aut iudicantur omnino uacuentur, quoniam absentem nullus addicit, nec ulla lex damnat, facile ergo homo hominem fallere potest, non tamen Deum,  cuius oculis omnia nuda sunt et aperta. Unde ait propheta: »Dominus nouit cogitationes hominum quoniam uane sunt .« Sapiens ergo non est qui nocet, nec quidquam mali uult qui fidelis est, aut cuiquam insidias machinatur.

Hortamur, frater, et monemus tuam dilectionem, ut omnes semper, prout melius potueris, adiuues, confortes et consoleris, et sacramenta super quibus hanc sanctam Romanam ac uniuersalem Ecclesiam consulere uoluisti, fieri prohibeas et neminem unquam infestes, aut noceas. Hec, frater ad reliquorum fratrum notitiam tua faciat sanctitas peruenire, ut omnes hec mala caueant, et sicut generaliter tam ab ipso Domino quam a sanctis et reliquis apostolicis uiris, et ceteris patribus sunt prohibita,  ita generaliter ab omnibus custodiantur. Bene ualere beatitudinem tuam semper optamus, et sacris uirtutibus proficere te desideramus, frater carissime atque amantissime. Data XI Kalendas Iunii, Maximo et Decio Iu consulibus.





INCIPIUNT DECRETA LUCII PAPAE. 


 Dilectissimis fratribus omnibus episcopis in partibus occidentalibus tam Gallis quam et Hispanis consistentibus, LUCIUS episcopus in Domino salutem.

 Litteras dilectionis uestre quas ad beati Petri apostoli sedem pro uestri causa negotii misistis, libenter suscepimus, sed de uestris afflictionibus  non modice contristati sumus. Significastis enim uos tam a quibusdam non rectam fidem tenentibus, sed erroribus implicitis, quam et ab aliis eos imitantibus uos persequi et infamari, atque uestras ecclesias suis dotibus, et fidelium oblationibus exspoliari, uestrosque ministros nimis uexari, et ideo multos a uobis et a recta fide discedere, quoniam eis non potestis defensionem impendere nec ea que necessaria sunt ministrare. Nolite mirari, fratres, si uos maleuoli et impii persequuntur, cum ipsum Christum caput nostrum sint persecuti, unde et consolatricem ipsam habetis ueritatem, que ait: »Si patremfamilias Belzebuth uocauerunt, quanto magis domesticos eius !« Ipsa iterum consolans nos, loquitur dicens. »Si de hoc mundo  fuissetis, mundus quod suum erat diligeret, sed quia non estis de hoc mundo, sed ego elegi uos de mundo, propterea odit uos mundus .« Propter tales, fratres, hortamur uos sicut et in hac sancta Ecclesia constitutum habemus, ut semper testes uobiscum sacerdotes et diaconos habeatis, et licet conscientiam sufficere possit propria, tamen propter maleuolos, iuxta apostolum etiam testimonium uos oportet habere bonum ab his qui foris sunt. Quoniam in hac sancta sede constitutum habemus, ut duo presbyteri, uel tres diaconi in omni loco episcopum non deserant propter testimonium ecclesiasticum. Episcopi ergo non sunt leuiter accusandi uel detrahendi, quia iniuria eorum ad Christum pertinet, cuius uice et legatione funguntur in Ecclesia. Unde uobis  omnibus et qui uobiscum sunt in nostro solatio, sicut et olim factum inuenimus, constitui placuit, ut criminationes maiorum natu per alios non fiant, nisi per ipsos qui crimina intendunt, si tamen ipsi et digni et irreprehensibiles apparuerint, et actis docuerint publicis, omni se carere suspicione atque inimicitia, et irreprehensibilem fidem ac conuersationem 39 ducere. Unde placuit ut a quibuscunque iudicibus ecclesiasticis ad alios iudices ecclesiasticos, ubi est maior auctoritas , audientia non negetur. Item constituimus sicut et a sanctis apostolis, eorumque successoribus decretum reperimus: si quis metropolitanus episcopus nisi quod solummodo ad propriam pertinet parochiam sine consilio et uoluntate omnium comprouincialium  episcoporum extra aliquid agere tentauerit, gradus sui periculo subiacebit, et quod egerit irritum habeatur et uacuum. Sed quidquid de comprouincialium cepiscoporum causis eorumque ecclesiarum et clericorum atque secularium necessitatibus, aut de quibuscunque communibus causis agere aut disponere necesse fuerit, hoc cum omnium consensu conprouincialium agatur pontificum, non aliquo dominationis fastu, sed concordi et humillima administratione, sicut Dominus ait: »Non ueni ministrari, sed ministrare « Et alibi: »Qui maior est uestrum, erit minister uester ,« et reliqua. Similiter et ipsi comprouinciales episcopi cuncta cum eius consilio,  nisi quantum ad proprias pertinet parochias, agant iuxta sanctorum constituta patrum, ut uno animo, uno ore concorditer sancta glorificetur Trinitas in secula. Similiter auctoritate fulti apostolica, precipimus, ut nullus metropolitanus episcopus absque ceterorum omnium comprouincialium episcoporum instantia aliquorum audiat causas eorum, quia irrita erunt, et ipse causam pro facto dabit. Episcopi uero per singulas prouincias obseruent ne posteriores se prioribus suis preferant, nec eis inconsultis, nisi quantum ad propriam pertinet parochiam, aliquid agant, sed omnes de communibus eorum causis consonam sententiam proferant et determinent, quoniam aliter acta nullas uires habebunt, nec ecclesiastica reputabuntur.

 Bonum esset, fratres, et ualde Deum timentibus, et pie uiuere uolentibus necessarium, si intra catholicam Ecclesiam nullius mali aut infestationis alicuius erga Domini sacerdotes aut iuste et pie uolentes uiuere germen exsurgeret. Sed quia preualente inuidia, quod deterius est, surgit et crescit atque nimis se in omnes partes extendit, idcirco necesse est illud ecclesiastico et apostolico abscindi mucrone, ne seruos Dei ac Domini sacerdotibus ualeat nocere aut perdere. »Exhonorauit enim Dominus, ut in Ecclesiastico legitur libro,« conuentus malorum, et destruxit Deus eos usque in finem. Sedes ducum superborum destruxit Deus, et sedere fecit mites pro eis. Radices gentium superbarum arefecit Deus, et plantauit humiles ex ipsis gentibus.  Terras gentium euertit Dominus, et perdidit eas usque ad fundamentum. Arefecit ex ipsis et disperdidit eos, et cessare fecit memoriam eorum de terra. Perdidit Deus memoriam superborum, et reliquit memoriam humilium sensu. Non est creata hominibus superbia neque iracundia nationi mulierum. Semen hominum honorabitur hoc quod timet Deum, semen autem hoc exhonorabitur hominum quod preterit mandata Domini. In medio fratrum rector illorum in honore, et qui timent Dominum, erunt in oculis eius. Gloria diuitum honoratorum et pauperum timor Dei est: noli despicere hominem iustum pauperem, et noli magnificare uirum peccatorem diuitem. Magnus est Iudex, et potens est honore, et non est maior illo qui timet  Deum. Seruo sensato liberi seruiunt, et uir prudens et disciplinatus non murmurabit correptus, et inscius non honorabitur. Noli te extollere in faciendo opera tua, et noli cunctari in tempore angustie. Melior est qui operatur et abundat in omnibus quam qui gloriatur et eget pane. Fili, in mansuetudine serua animam tuam et da illi honorem secundum meritum suum. Peccantem in animam suam quis iustificabit? et quis honorificabit exhonorantem animam suam? Pauper gloriatur per disciplinam et timorem suum, et est homo qui honorificatur propter substantiam suam. Qui gloriatur in paupertate, quanto magis in substantia? et qui gloriatur in substantia, paupertatem uereatur.  Sapientia humiliati exaltabit caput eius, et in medio magnatorum considere illum faciet. Non laudes uirum in specie sua, neque spernas hominem in uisu suo. Breuis in uolatilibus est apis, et initium dulcoris habet fructus illius. In uestitu ne glorieris unquam, nec in die honoris tui extollaris, quoniam mirabilia opera Altissimi solius, et gloriosa et absconsa et inuisa opera illius. Multi tyranni sederunt in throno, et insuspicabilis portauit diadema. Multi potentes oppressi sunt ualide, et gloriosi traditi sunt in manus alterorum. Priusquam interroges, ne uituperes quemquam, et cum interrogaueris, corripe iuste. Priusquam audias, ne respondeas uerbum, et in medio seniorum ne adiicias loqui. De ea re que te non molestat ne certaris, et in iudicio  peccantium ne consistas. Fili mi, ne in multis sint actus tui, et si diues fueris non eris immunis a delicto. Si enim secutus fueris non apprehendes, et non effugies si precucurreris. Est homo laborans et festinans et dolens impius, et tanto magis non abundat. Est homo marcidus, egens recuperatione, plus deficiens uirtute, et abundans paupertate: et oculus Dei respexit illum in bono, et erexit illum ab humilitate ipsius et exaltabit caput eius, et mirati sunt in illo multi et honorauerunt Deum. Bona et mala, uita et mors, paupertas et honestas a Deo sunt. Datio Dei permanet iustis, et profectus illius successus habebunt in eternum. Est qui locupletatur parce agendo, et hec pars mercedis illius in eo quod dicit: »Inueni requiem mihi, et non  manducabo de bonis meis solus ;« et nescit quod tempus pretereat illum, et relinquet omnia aliis et morietur. Sta in testamento tuo, et in illo colloquere et in opera mandatorum tuorum ueterasce. Ne manseris in operibus peccatorum. Confide autem in Deo, et mane in loco tuo; facile est enim in oculis Dei subito honestare pauperem. Benedictio Dei in mercedem iusti festinat, et in honore ueloci processus illius iustificat. Ne dicas: Quid est mihi opus et que erunt mihi ex hoc bona? Ne dicas: Sufficiens mihi sum et quid ex hoc pessimabor? In die bonorum ne immemor sis malorum, et in die malorum ne immemor sis bonorum, quoniam facile est coram Deo in die obitus retribuere unicuique secundum uias suas. Malitia hore obliuionem  facit luxurie magne, et in fine hominis denudatio operum illius. Ante mortem ne laudes hominem quemquam, quoniam in filiis suis agnoscitur uir. Non omnem hominem inducas in domum tuam, multe enim insidie sunt dolosi. Sicut enim eructant precordia fetentium et sicut perdix inducitur in caueam, et ut caprea in laqueum, sic et cor superborum, et sicut prospector uidens casum proximi sui. Bona in malum conuertit insidiator, et in electis imponit maculam. A scintilla una augetur ignis, et ab uno doloso augetur sanguis. Homo uero peccator sanguini insidiatur. Attende tibi a pestifero, fabricat enim mala ne forte inducat super te subsannationem in perpetuum. Admitte ad te  alienigenam, et subuertet te in turbine, et abalienabit te a tuis propriis .«

»Tales, karissimi, ualde sunt cauendi usque dum aut conuertantur, aut abscindantur uerbo diuino Beatus autem est ille qui non est lapsus in uerbo ex ore suo, et non est stimulatus in tristitia delicti. Felix qui non habet animi sui tristitiam, et non abscedit ab spe sua .« Scriptum est enim: »Melior est unus timens Deum quam mille impii .« Sapiens uero non est omnis qui nocet. Res quoque ecclesiarum uestrarum et oblationes fidelium quas significastis a quibusdam irruentibus uexari, uobisque et ecclesiis uestris auferri, indubitanter maximum est peccatum, testante ipsa Scriptura, que ait: Qui abstulerit  aliquid patri uel matri, et dicit hoc non esse peccatum, homicide particeps est. Pater ergo noster sine dubio Deus est, qui nos creauit, et mater nostra Ecclesia que nos in baptismo spiritualiter generauit. Et ideo qui Christi pecunias et Ecclesie aufert, fraudat et rapit, homicida in conspectu iusti iudicis esse deputabitur, unde scriptum est: Qui rapit pecuniam proximi sui iniquitatem facit, qui autem pecunias uel res Ecclesie abstulerit, sacrilegium facit. Unde et Iudas qui pecuniam fraudauit, que usibus Ecclesie, id est pauperibus quos Ecclesia pascere debet, distribuebatur iussu Saluatoris, cuius uicem episcopi tenent, non solum fur, sed fur et sacrilegus factus est. De talibus enim, id est, qui facultates Ecclesie rapiunt, fraudant, uel  auferunt, Dominus comminans omnibus, per prophetam loquitur, dicens: »Deus, ne taceas tibi, ne sileas et non quiescas, Deus, quia ecce inimici tui tumultuati sunt, et qui oderunt te leuauerunt caput. Contra populum tuum nequiter tractauerunt, et inierunt consilium aduersus arcanum tuum, dixerunt, uenite et conteramus eos de gente, et non sit memoria nominis Isrel ultra. Quoniam tacuerunt corde, pariter contra fedus pepigerunt tabernacula Idumee et Ismelitarum, Moab, et Agareni, Gebal, et Ammon, et Amalech, Palestina cum habitatoribus Tyri. Sed et Assur iunxit se cum eis, facti sunt brachium filiorum Loth. Fac illis sicut Madian, sicut Sisare, sicut Iabin in torrente Cison. Contriti sunt in Endor, fuerunt quasi sterquilinium terre. Pone  duces eorum sicut Oreb et Zeb, sicut Zebee, et Salmana. Omnes principes eorum qui dixerunt, possideamus nobis pulchritudinem Dei. Deus meus, pone illos ut rotam, quasi stipulam ante faciem uenti. Quomodo ignis comburit siluam et sicut flamma deuorat montes, sic persequeris eos in tempestate tua et in turbine turbabis eos. Imple facies eorum ignominia, et querent nomen tuum, Domine. Confundantur et conturbentur usque in eternum, et erubescant, et pereant, et sciant quia nomen tuum Dominus, solus tu excelsus super omnem terram. Hec fieri prophete, hec apostoli, hec successores eorum et omnium catholicorum Patrum uetant decreta, et tales presumptiones sacrilegium esse  diiudicant. Quorum nos sequentes exempla omnes tales presumptores et Ecclesie raptores, atque suarum facultatum alienatores, una nobiscum a liminibus sancte matris Ecclesie anathematizatos apostolica auctoritate pellimus et damnamus, atque sacrilegos esse iudicamus, et non solum eos, sed omnes consentientes eis, quia non solum qui faciunt rei iudicantur, sed etiam qui consentiunt facientibus, par enim pena et agentes et consentientes comprehendit. uos ergo, fratres, uigilate et orate, uiriliter agite et confortamini in Domino, et omnia uestra iuxta Apostolum, in caritate fiant. A recta ergo fide et apostolico tramite propter ullam perturbationem nolite recedere, scientes quia iuxta Saluatoris sententiam, beati sunt qui persecutionem  patiuntur propter iustitiam . Hec est apostolorum uiua traditio, hec uera caritas que predicanda est, et precipue diligenda ac fouenda atque fiducialiter ab omnibus tenenda. Hec sancta et apostolica mater omnium Ecclesiarum Christi Ecclesia que per Dei omnipotentis gratiam a tramite apostolice traditionis nunquam errasse probatur, nec hereticis nouitatibus deprauanda succubuit, sed ut in exordio normam fidei apostolice percepit ab auctoribus suis, apostolorum Christi principibus illibata finetenus manet secundum ipsius Domini Saluatoris diuinam pollicitationem, qui discipulorum suorum principi in suis fatus est Euangeliis: »Petre, inquiens, ecce Satan expetiuit, ut cribraret uos sicut qui cribrat triticum, ego autem  pro te rogaui, ut non deficiat fides tua, et tu aliquando conuersus confirma fratres tuos .«

Consideret itaque uestra excellens prudentia quam bonum sit persistere in dispensatione uobis credita,  et in fide recta, atque hereticis et emulis Christi repugnare, et nunquam a ueritatis tramite declinare, quoniam Dominus et Saluator omnium cuius fides est, qui pro nobis mori non dubitauit, et proprio nos suo redemit sanguine, qui fidem beati Petri non defecturam promisit, et confirmare eum fratres suos admonuit, quod apostolicos pontifices mee exiguitatis predecessores confidenter fecisse semper cunctis est cognitum. Quorum et pusillitas mea, licet impar et minima, pro suscepto tamen diuina dignatione ministerio pedissequa cupit existere. ue enim erit nobis qui huius ministerii onus susceptum habemus, si ueritatem Saluatoris nostri Iesu Christi quam apostoli predicauerunt, predicare neglexerimus, ue erit nobis si silentio ueritatem  oppresserimus, quam erogare nummulariis iubemur, id est, christianos populos imbuere et docere. Quid in ipsius Christi futuro dicturi 40 sumus examine si sermonum eius ueritatem confundimur predicare? Quid erit de nobis cum de commissis nobis animabus, et de officio suscepto rationem iustus iudex Christus Dominus noster districtam exegerit? Ideo, fratres, hortor dilectionem uestram, obtestor et moneo, ut qua debetis et potestis sollicitudine uigiletis ad inuestigandos hereticos et inimicos sancte Dei Ecclesie, et a sanis mentibus ne pestis hec latius diuulgetur, seueritate, qua potestis pro uiribus extirpetis. Quoniam ut habebit a Deo digne remunerationis premium qui diligentius quod ad salutem commisse sibi plebis proficiat, fuerit exsecutus,  ita ante tribunal Domini de reatu negligentie se non poterit excusare quicunque plebem suam contra sacrilege persuasionis auctores noluerit custodire. Data Kalen. Aprilis Gallio et uolusiano Iu cc. consul.





INCIPIUNT DECRETA STEPHANI PAPAE. 


 Dilectissimo fratri atque familiari amico HILARIO STEPHANUS episcopus intime caritatis salutem.

Quanquam sperem dilectionem tuam ad omne opus bonum esse deuotam, tamen pro familiaritate qua  nobis coniunctus esse cognosceris, ut tua efficacior fiat industria, congruum nobis uisum est, has fraternitatis litteras tue dilectioni debere dirigere. Monemus te, carissime, semper in bonis manere, et a malis cauere. Cum bonis et recte fidei ac sancte conuersationis hominibus assidue esse, et a peruersis ac fratrum insidiatoribus nisi ut eos conuertas, et ad concordiam reducas, separari. »Quoniam, ut ait Apostolus, corrumpunt mores bonos colloquia mala .« Et ipsa per se ueritas dicit: Si oculus tuus scandalizauerit te, erue eum et proiice abs te. Et si manus tua scandalizauerit te, abscinde  eam, et proiice abs te. Similiter et de pede agendum est, quia melius est tibi luscum aut claudum intrare in regnum celorum quam duos oculos, aut duas manus, aut duos pedes habentem mitti in  gehennam ignis . Et in Ecclesiastico inuenietur libro: »In bonis uiri inimici illius, in tristitia uero et in malitia illius, amicus agnitus est. In labiis suis indulcat inimicus, et in corde suo insidiatur, ut subuertat te in foueam. Et qui tetigerit picem, inquinabitur ab ea. Et qui communicauerit superbo induetur superbia, pondus super se tollit qui honestiori se communicat, ditiori te ne fueris socius. Quid communicabit cacabus ad ollam? Quando se colliserint, confringetur. Diues iniuste aget et fremet, pauper autem lesus tacebit. Si largitus ei fueris, assumet te, et si non habueris, derelinquet te.  Si habes, conuiuet tecum, et euacuabit te, et ipse non dolebit super te. Si necessarius illi fueris, supplantabit te, et subridens spem dabit, narrans tibi bona, et dicet: Quid opus est tibi? Et confundet te in cibis suis, donec te exinaniat bis et ter, et in nouissimo deridebit te. Postea uidens derelinquet te, et caput suum mouebit ad te. Humiliare Deo, et exspecta manus eius. Attende ne seductus in stultitia humilieris. Noli esse humilis in sapientia tua, ne humiliatus in stultitiam seducaris. Aduocatus a potentiore discede, ex hoc enim magis te aduocabit. Ne improbus sis, ne impingaris, et ne longe sis ab eo, et eas in obliuionem. Ne retineas ex equo loqui cum illo, et ne credas multis uerbis illius: ex multa enim loquela tentabit, et subridens interrogabit te  de absconditis tuis. Immitis animus illius conseruabit uerba tua, et non parcet de malitia, et de uinculis. Caue tibi, et attende diligenter auditui tuo, quoniam in subuersione tua ambulas. Audiens uero illa quasi in somnis, uide et uigilabis. Omni uita tua dilige Deum, et inuoca eum in salute tua. Omne animal diligit simile sibi, sic et omnis homo, proximum sibi. Omnis caro ad similem sibi coniungitur, et omnis homo simili sibi sociatur. Si communicabit lupus agno aliquando, sic peccator iusto. Que communicatio sancto homini ad canem? aut que pax bona diuiti ad pauperem? uenatio leonis onager in eremo, sic pascua diuitum sunt pauperes. Et sicut abominatio est superbo humilitas, sic exsecratio diuiti pauper. Diues commotus confirmatur ab amicis,  humilis autem cum ceciderit, expelletur et a notis. Diuiti decepto multi recuperatores, locutus est superba, et iustificauerit illum, humilis deceptus est, et insuper arguitur, locutus est sensate, et non est datus ei locus. Diues locutus est, et omnes tacuerunt, et uerbum illius usque ad nubes perducent. Pauper locutus est et dicunt: Quis est hic? Et si offenderit, subuertunt illum. Bona est substantia, cui non est peccatum in conscientia, et nequissima paupertas in ore impii. Cor hominis immutat faciem illius, siue in bona, siue in mala. uestigium boni cordis, et faciem bonam difficile inuenies et cum labore .«

Hec, frater, caue tibi, et post concupiscentias tuas non uadas. Quid uero consuluisti sedem apostolicam?  qui sunt infames, aut qui ad gradus Ecclesiasticos non sunt admittendi, et nosse te credimus, et pro auctoritate sedis apostolice te informare non denegamus. Infames autem esse eas personas dicimus que pro aliqua culpa notantur infamia, id est omnes qui Christiane legis normam abiiciunt, et statuta Ecclesiastica contemnunt, similiter fures, sacrilegos, et omnes capitalibus criminibus irretitos. Sepulcrorum quoque uiolatores, et apostolorum, atque successorum eorum, reliquorumque Patrum statuta libenter uiolantes, et omnes qui aduersus Patres armantur, qui in omni mundo infamia notantur. Similiter incestuosos, homicidas, periuros, raptores, maleficos, ueneficos, adulteros, de bellis  fugientes. Et qui indigna sibi petunt loca tenere, aut facultates Ecclesie abstrahunt iniuste, et qui fratres calumniantur, aut accusant, et non probant. uel qui contra innocentes principum animos ad iracundiam prouocant, et omnes anathematizatos, uel pro suis sceleribus ab Ecclesia pulsos, et omnes quos ecclesiastice uel seculi leges infames pronuntiant. Hos uero non ad sacros ordines licet promouere, nec seruos ante ligitimam libertatem, nec penitentes, nec bigamos, nec eos qui curie deseruiunt, uel qui non sunt integri corpore, aut sanam non habent mentem, uel intellectum, aut inobedientes sanctorum decretis existunt, aut furiosi manifestantur. Hi omnes nec ad sacros gradus debent prouehi, nec isti, nec liberti, neque suspecti, nec rectam  fidem uel dignam conuersationem non habentes, summos sacerdotes possunt accusare. Sed et qualiter obedientia uel reuerentia sit prepositis exhibenda, ex tuis quoque subiectis ipse non ambigis; in qua re ualde est utile, si id quod discipline uigor imponit, nullo cogente humilitas laudanda seruauerit. Omnipotens Deus in cuius manu sunt omnia, de quo scriptum est: »Non est sapientia, non est prudentia, non est consilium contra Dominum ;« ipse te, tuosque et diuina, et apostolice sedis instituta illibata seruare, et ad potiora semper conscendere, et de die in diem deteriora cauere, et meliora ac Deo placita sectari atque perficere concedat.

uestimenta uero ecclesiastica quibus Domino ministratur,  cultusque diuinus omni cum honorificentia et honestate a sacerdotibus reliquisque Ecclesie ministris celebratur, sacrata debent esse, et honesta. Quibus aliis in usibus, cum Deo eiusque seruitio consecrata et dedicata sint, nemo debet frui quam ecclesiasticis et dignis officiis. Que nec ab aliis debent contingi, aut ferri, nisi a sacratis hominibus, ne ultio que Balthasar percussit super hec transgredientibus et talia presumentibus ueniat diuina, et corruere eos faciat diuine ultionis iustum flagellum ad ima. Hec illis partibus quibus moraris et in omnibus quibus potueris cunctis nota facito, et obseruare apostolica mandato auctoritate, quia et nostri nobisque commissi in sancta apostolica et uniuersali Ecclesia omnes  hec obseruare, nunc et futuris temporibus professi sunt. His breuiter tuis frater magnifice respondi litteris. Quibus tua dilectio ita societur, ut nichil in his que ad uniuersalis Ecclesie statum pertinent, aut dubie agatur, aut segniter. Et cum tali moderatione agantur cuncta, ut nec beneuolentie partes, nec iustitie negligantur, sed absque personarum acceptione diuinum in omnibus iudicium cogitetur. Quod ut recta obseruantia ualeat custodiri catholice primitus seruetur fidei integritas. Et quia per omnia angusta et arcta uia est que ducit ad uitam, neque in sinistram, neque in dextram ab eius tramite deuietur. Data quinto Nonas Maii ualeriano et Gallicano Iu consulibus.





ITEM EPISTOLA STEPHANI PAPAE DE ACCUSATIONIBUS SACERDOTUM.


 STEPHANUS sancte apostolice et uniuersalis Romane Ecclesie episcopus, omnibus per diuersas prouincias constitutis episcopis, in Domino salutem.

Plurimum gaudemus in Domino, et in dono gratie ipsius gloriamur, quod fides uestra per bona opera crescit magnifice, et dilatatur amplissime. Sed nimis affligimur et tribulamur de uestra oppressione super qua crebrior commeantium usque ad nos fratrum sermo perlatus est. Non oportuerat quidem ab illis a quibus sustentari, et portari, et honorari debueratis, tantis uos oppressionibus concuti. Quapropter necessarium est, ut remotis talium tergiuersationibus, quibus uenenosa malitia reuelari, atque obscurari bonitas et ueritas solet, adminiculum non modicum uobis a fidelibus impendatur, atque ab hac  apostolica sede suffragetur, quos per diuinam gratiam Christi auxilio dignum est adiuuari, ne in totius Ecclesie perturbationem imprudens procedat intentio, et ea que a sanctis predecessoribus nostris, et reliquis sanctis Patribus dudum fuerant prohibita, denuo reuiuiscant. Loci namque nostri consideratione compellimur ea que ad notitiam nostram emendanda peruenerunt, propter Dominum non derelinquere, sed digna emendatione corrigere. Et si secularibus officiis ordo suus et tradita a maioribus disciplina seruanda est, quis ferat ecclesiasticos ordines temeraria presumptione confundi, audita negligere, et emendanda non opem ferendo postponere? Audiuimus enim uos a quibusdam accusari non tam pro uestra culpa, quam pro eorum libitu;  ut uestra rapere possint, et ideo uos nimis affligi et concuti intantum, ut etiam a sedibus propriis pellamini, et tali occasione Ecclesie facultatesque uestre uastentur ac depredentur. Ista, karissimi, non oportet fieri, nec denuo replicari. Tamen necesse est que toties usurpantur, sepius replicentur et prohibeantur. Nam quidquid in sacratis Deo rebus et episcopis iniuste agitur pro sacrilegio reputabitur, quia sacra sunt, et uiolari a quoquam non debent.

Nullus enim episcoporum, dum suis fuerit rebus exspoliatus, aut a sede propria qualibet occasione pulsus, debet accusari, aut a quoquam ei potest crimen obiici, priusquam integerrime restauretur, et omnia que illi ablata quocunque ingenio fuerant,  legibus redintegrentur, et ipse proprie sedi et pristino statui regulariter reddatur, ita ut omnes possessiones, et cuncta sibi iniuste ablata, atque fructus omnes ante ceptam accusationem primates et synodus episcopo de quo agitur funditus restituant, quia hoc non solum ecclesiastice, sed etiam seculi leges fieri prohibent. Neque aliquis eorum aut Ecclesiarum actorum uel defensorum ad aliquos prius accusari debet quam ipsi caritatiue bis, et ter ab eis qui se lesos estimant, uel eos pro aliquibus erratibus corripere cupiunt, conueniantur, ut ab eis aut familiarem 41 emendationem, aut iustam percipiant excusationem. Quod qui presumpserit, liminibus arceatur  ecclesie usque ad condignam satisfactionem. Accusatores uero et accusationes quas seculi leges non recipiunt, et antecessores nostri prohibuerunt, et nos submouemus. Nullus enim alienigena aut accusator eorum fiat aut iudex. Unde et de Lot scriptum est: »Ingressus es ut aduena, nunquid ut iudices ?« Accusator autem uestrorum nullus sit seruus aut libertus, nullaque suspecta persona aut infamis. Repellantur etiam cohabitantes inimicis et omnes laici, quia infestationem blasphemie affectio amicitie incitare solet. Nec illi in uestra sunt suscipiendi accusatione, qui uos in sua uolunt recipere infamatione. Nullus enim anathema suscipiatur, nec a quoquam credantur que ab eis uel dicuntur uel conscribuntur. Eos quoque dico anathematizatos  esse, quos episcopi suis scriptis anathematizauerunt, aut eorum statuta anathematizant. Per scripta enim nullius accusatio suscipiatur, sed propria uoce, si legitima et condigna accusatoris persona fuerit, presente uidelicet eo quem accusare desiderat, quia nullus absens aut accusari potest aut accusare. Nullus tamen prefati ordinis uir accusari potest, aut respondere suis accusatoribus debet, priusquam regulariter a suo primate uocatus sit, locumque defendendi et inquirendi accipiat ad abluenda crimina.

Nulli enim metropolitani aut alii episcopi appellantur primates, nisi qui primas sedes tenent, et quorum ciuitates antiqui primates esse censuerunt. Reliqui uero qui ceteras metropolitanas ciuitates  adepti sunt, non primates, sed aut archiepiscopi, aut metropolitani uocentur. Urbes enim et loca quibus primates presidere debent, non modernis, sed etiam multis ante aduentum Christi sunt statute temporibus, quarum primates etiam gentiles pro maioribus etiam negotiis appellabant. In ipsis uero urbibus post Christi aduentum apostoli et successores eorum patriarchas uel primates posuerunt. Ad quos episcoporum negotia, salua in omnibus apostolica auctoritate, et maiores cause post apostolicam sedem sunt referende. Et licet, Apostolo prohibente, inter Christianos non debeant accusationes exerceri, sed si prohiberi non potuerunt, accusationes episcoporum ad memoratos primates debent ab accusatoribus  deferri. Studendum est tamen episcopis, ut dissidentes fratres magis ad pacem quam ad iudicium cerceantur. Episcopus autem aliter non debet audiri aut iudicari, nisi in presentia omnium comprouincialium, et ab omnibus comprouincialibus episcopis, quia ipsis absentibus, nec debet, nec potest. Que uero persone ad accusationem eorum non sunt admittende, et superius ex parte dictum est, et latius tam hi quam et infames persone, in epistola quam dudum Hilario misimus, sunt adnumerate. Ultra prouincie uero terminos accusandi licentiam non progrediatur, sed omnis accusatio intra prouinciam audiatur, et a comprouincialibus terminetur, nisi  ad apostolicam sedem fuerit tantum appellatum. Et neganda est accusatis licentia criminandi priusquam se crimine quo premuntur exuerint, quia non est credendum contra alios eorum confessioni qui criminibus implicati sunt, nisi se prius probauerint innocentes quoniam periculosa est, et admitti non debetur rei aduersus quemcunque professio. Familiares uero et sponte confessi atque sceleribus irretiti non debent admitti, nec hi qui hesterna die, aut pridie, aut ante fuerunt inimici. Clericus ergo qui episcopum suum accusauerit, aut ei insidiator exstiterit, non est recipiendus, quia infamis effectus est, et a gradu debet recedere, aut curie tradi seruiturus. Laicis quoque, quamuis religiosi sint, nulli tamen de ecclesiasticis facultatibus aliquid disponendi  legitur unquam attributa facultas. Scimus, dilectissimi, quia semper carnales spirituales solent persequi, et maleuoli beneuolos infamare et lacerare. Ideoque apostoli et successores eorum ac reliqui sancti Patres noluerunt fieri facilem episcoporum accusationem, quoniam si facilis esset, aut nullus, aut uix aliquis modo inueniretur. Throni enim Dei uocantur, ideo non debent moueri, aut affligi, uel perturbari. De ipsis ergo ait propheta: »Celi enarrant gloriam Dei, et opera manuum eius annuntiat firmamentum .« Hi uero qui non sunt bone conuersationis, et quorum uita est accusabilis, aut quorum fides, uita et libertas nescitur, non possunt eos accusare. Primo semper accusatorum persone, fides, uita, et conuersatio est enucleatim  inquirenda, et postea que obiiciunt fideliter sunt pertractanda, quia nichil prius fieri debet, quam impetitorum persone fidesque uita et conuersatio diligenter discutiantur, ne alicuius inuidia, aut inimicitia uel intentione mala quisquam uexetur.

Criminationes aduersus doctorem nemo suscipiat, quia magis sunt doctores portandi quam ledendi aut infamandi. Unde ait Apostolus: »Alter alterius onera portate, et sic adimplebitis legem Christi .« Charitas autem non est ambitiosa, non emulatur, non inflatur, non querit que sua sunt, sed que Iesu Christi. Qui manet in caritate, in Deo manet, et Deus in eo. Et qui in Deo manet, nulli uult nocere, sed omnes desiderat adiuuare et sustentare, sicut ipse Dominus omnes uenit saluare,  et animam suam dare in redemptionem pro nobis. Eorum autem accusandi sacerdotes uel testificandi in eos uocem obstruimus, quos humanis et diuinis uocibus damnatos uel mortuos esse agnoscimus. Preuidere ergo summopere debent omnes qui sacerdotes Domini persequuntur tam occulte quam manifeste, ne subiectis Domini damnentur preceptis. Per Ieremiam autem prophetam talibus comminando Dominus loquitur dicens: »Iniquitates nostre declinauerunt omnia, et peccata nostra amouerunt bona a nobis, quia inuenti sunt in populo meo impii, et loquentes uana. Statuerunt ad disperdendos uiros, et comprehenderunt, ut laqueus uenantis plenus uolatilibus, sic domus eorum plena  dolo .« Et per Dauid ait: »Qui cogitauerunt malitias in corde tota die uersati sunt in preliis. Exacuerunt linguas suas sicut serpentes, uenenum aspidum sub labiis eorum .« Item idem: »Muta fiant labia dolosa .« Et iterum per Ieremiam inquit: »Omnes in sanguine iudicantur; unusquisque proximum suum tribulat: omnes in malum manus suas preparant .« Hos Dominus preuidens apostolis precepit, ne facile serui  sui lacerarentur, ne forte perderentur, aut in talem tentationem inciderent, quam ferre minime possent. Idcirco sancti apostoli et successores eorum decretorum normas statuerunt, ne talium uox  facile reciperetur, sed ipsi his iaculis pellerentur procul, et Domini discipulos iuxta uoluntates et uersutias eorum minime perdere possent. Unde et ipse Dominus ait: »Excutite puluerem de pedibus uestris in testimonium illis .« Et alibi ipsa per se ueritas de talibus dicit: »Melius est illi, ut suspendatur mola asinaria in collo eius, et demergatur in profundum maris, quam scandalizet unum de pusillis istis .« Et Iacobus apostolus inquit: iudicium sine misericordia  fiet illi, qui non fecerit misericordiam .« Qua enim fronte quis peccatorum suorum ueniam sperat a Deo se impetraturum, qui delinquenti fratri nichil per pietatis et clementie officium uult condonare? Profecto necesse est ut estimet se talem in iudicio Deum experturum, cum ante iusti iudicis tribunal fuerit constitutus, qualem se fratri suo exhibuerit: »Nam qua mensura mensi fuerimus, eadem remetietur nobis .« Et Ioannes apostolus et euangelista ait: »Qui odit fratrem suum homicida est. Et scitis quia omnis homicida non habet uitam eternam in se manentem .«

uos tamen, filii karissimi, hortamur ut patienter mala uobis illata Domini adminiculo portetis, et  his apostolicis preceptis tales procul pellite, ne more canino uos lacerare, aut mordere ualeant. Mementote etiam quia iuxta psalmographi uocem homo sicut fenum dies eius, et ut flos agri ita foret. Et Apostolus ait: »Totus mundus in maligno positus est .« Unde precamur ne tales multum timeatis, quia infames sunt et non multum uobis nocere possunt, quia eorum uox exstincta est, quoniam sic odit Deus eos, qui aduersus patres armantur, ut patrum inuasores, qui in omni mundo infamia sunt notati. Armamini ergo his apostolicis adminiculis contra eos, et spiritu principali roborate corda uestra, ut Deus qui uos pastores in populo suo uocari uoluit, non negligentes aut  tepidos, lupis superuenientibus fugientes inueniat, sed exemplo boni pastoris agnos pariter cum matribus et filiis ac filiabus uiriliter defensantes, atque ad sanctam matrem Ecclesiam fideliter reportantes semper inueniat. Et quanquam dies mali sint, uos tamen nolite esse imprudentes, sed intelligentes que sit uoluntas Dei. Quamobrem confortamini, et state in fide, uiriliter agentes, ac omnia uestra in caritate fiant, et secundum sanctum Euangelium: »In patientia uestra possidebitis animas uestras .« Recordamini quoque sanctorum apostolorum et prophetarum, et quia multum laborauerunt in Domino, ideo adepti sunt premia sempiterna. Scitote etiam quoniam iuxta Psalmiste uocem: »Multe tribulationes iustorum et de omnibus his liberabit  eos Dominus .« Quapropter, filii karissimi, hortamur uos et deprecamur, ut crebris orationum uestrarum precibus Deum exoretis ut liberemur nos et uos iuxta dictum Apostoli ab importunis et malis hominibus quia, non omnium est fides. Flagitate etiam, ut Deus et Dominus noster qui est refugium pauperum, et spes humilium, sanctam suam Ecclesiam pretioso uidelicet sanguine suo redemptam, et nos qui eamdem sanctam Ecclesiam docere, regere, portare, et tueri debemus, de predictis oppressionibus, et tentationibus huius seculi nequam, atque de omnibus necessitatibus nostris misericorditer eruat, ut sermo Dei currat, et glorificetur gloriosum Euangelium Domini nostri Iesu Christi, et gratia eius in nobis uacua non fiat,  ne sine fructu Euangelii, quod absit, steriles in conspectu Dei appareamus, et uacui filiorum filiarumque numero reuertamur, nec de abscondito talento Domino ueniente rei esse iudicemur; ista enim  semper inuidet Satanas. Et idcirco tales aduersum nos suscitat, qui nos premant, et suffocent, ut Domini oues absque nobis rapiat, et in ima, non existentibus pastoribus qui nos custodiant, et defendant, ruere faciat. uos igitur pro uiribus laborate et orate atque uigilate, ne hec fiant, scientes nos semper paratos esse in omnibus quibuscunque Dominus posse dederit modis, uobis opem ferre, licet nos ab ipsis emulis sancte Dei Ecclesie et nostris, non simus excepti, et tribulationes cordis nostri, pro nostra et uestra tribulatione siue ouium nobis commissarum admodum sint dilatate. uos quoque obsecramus, ut iniunctum uobis a Domino famulatum non negligatis, et omnes oppressos, et cunctos Dei seruos atque generaliter omnes Christianos,  prout Dominus posse dederit, adiuuare studeatis, ut ante tribunal Christi mercedem habeatis perpetuam. Et scitote quod memoria uestri coram Deo est assidue. Nam quemadmodum dolentes cognoscimus, uos ab iniquis, et scelestis hominibus obturbari, ita continuo uobis compatimur, Deum orantes pro liberatione ac subleuatione uestre afflictionis, que uobis  ab iniquis in dies irrogatur, et ante corpora apostolorum pro uobis preces fiunt quotidie, ut et uos liberemini ab importunis et malis hominibus Domini auxilio, et oues uobis commisse ad pascua eterne uite una uobiscum perueniant sempiterna. Unitatem et coniunctionem dilectionis uestre ualentem atque proficientem in salutem omnium populorum creator omnium  Dominus omnipotens memorem nostri eternaliter custodiat, amen. Data Nonas Aprilis ualeriano et Gallicano Iu cc. consul.





42 INCIPIUNT DECRETA SIXTI PAPAE SECUNDI. (Anno Domini 264, Deciano et ualeriano imperatoribus.


 Episcopus SIXTUS GRATO cepiscopo salutem.

Letari et gaudere me plurimum in Christo Iesu  Domino nostro dilectionis tue scripta fecerunt, quibus euidenter ostenditur quantum catholicam diligis fidem, et quantum prauorum hominum detestaris errorem, omnis enim heresis nimis est impia, et Euangelice ueritatis inimica, que non portionem aliquam ledere, sed ipsa Christiane religionis conatur fundamenta conuellere. Memor enim sum me sub illius nomine Ecclesie presidere, cuius a Domino Iesu Christo est glorificata confessio, et cuius fides nullum unquam fallit, sed omnes quidem hereses destruit. Intelligo autem mihi aliter non licere quam ut omnes conatus meos ei cause in qua uniuersalis Ecclesie salus infestatur impendam. Agnosce, fili carissime, non ex tempore neque post tempora Filium Dei natum, sed ante omnia tempora de paterno utero inenarrabiliter  generatum, ipso Deo Patre per prophetam dicente: »In splendoribus sanctorum ex utero ante  luciferum genui te .« Quam sententiam et Isaias propheta dubiis atque incredulis euidenter expressit, dum non aliunde Filium quam de Patre natum ineffabiliter ostendit: »In humilitate, inquit, iudicium eius sublatum est, natiuitatem eius quis enarrabit?«  Et in libro Iob: »Sapientiam Dei, ait, unde inuenies? Latet enim ab oculis hominum, et a uolucribus celi absconsa est .« Expergiscere paululum, et si lumen scientie in teipsum aliquantum habes, inuenies, cuius natiuitas a propheta non potuit enarrari ex tempore uel ut astruere ipse conaris, non potuit generari. »In principio, inquit Ioannes Euangelista, erat uerbum, et uerbum erat apud Deum, et Deus erat uerbum, hoc erat in principio apud Deum. Omnia per ipsum facta  sunt, et sine ipso factum est nichil .« Et iterum: »Erat lux uera que illuminat omnem hominem uenientem in hunc mundum .« In isto igitur quod dicitur erat, si tempus querere uolueris, non inuenies, quoniam ex quo Pater, ex illo et Filius, et quod Pater est, id est etiam Filius, Salomone dicente: »Ego ex ore Altissimi prodii, primogenita ante omnem creaturam. Ego feci ut in celo oriretur lumen indeficiens et sicut nebula texi omnem terram. Ego in altissimis habito, et thronus meus in columna nubis. Gyrum celi circuiui sola, et profundum abyssi penetraui. In omnem terram steti, et populo primatum habui . »Item ibi:« Cum pararet celum aderam illi: et cum sedem suam secerneret. Quando super uentos fortes faciebat in summo nubes, et cum  certos ponebat fontes sub celo, cum fortia faciebat fundamenta terre, ego eram cum illo componens, et ego eram cui adgaudebat cum letaretur orbe perfecto .« Et in psalmo centesimo primo: »Tu, Domine, in principio terram fundasti, et opera manuum tuarum sunt celi. Ipsi peribunt, tu autem permanes, et sicut opertorium mutabis eos et mutabuntur; tu autem idem ipse es, et anni tui non deficient .« Non enim erat etas, aut aliquod tempus antequam de Patre Filius nasceretur, quoniam qui tempora uniuersa propria potestate constituit, ex tempore uel post tempora nasci non potuit. His paucis sententiis breuiter consultis tuis respondi, frater carissime.

De cetero tuam moneo dilectionem, ut cunctos quos errare cognoueris, ad catholicam fidem et ad  unitatem recte credentium conuertere studeas, et tu nunquam ab apostolico tramite recedas. Si autem te non audierint et errantes, quod absit, permanserint, nobis eos manifestare quam citius poteris non tardes, ut apostolica auctoritate aut cito ad Ecclesiam conuertantur, aut ab Ecclesia separentur. Audiuimus etiam quod quidam erronei et consentientes eis te et reliquos infestent episcopos, et episcopos aliquos comprouinciales ad uestram infamationem atque damnationem secum trahant; quapropter in hac sancta sede dudum a multis episcopis constitutum erat, et modo ad uestrum et ceterorum fratrum auxilium est denuo roboratum, ut omnes episcopi qui in quibusdam grauioribus pulsantur, uel criminantur causis, quoties necesse fuerit, libere apostolicam appellent  sedem, atque ad eam quasi ad matrem confugiant, ut ab ea, sicut semper fuit, pie fulciantur, defendantur et liberentur. Cuius dispositioni omnes maiores ecclesiasticas  causas et episcoporum iudicia antiqua apostolorum eorumque successorum atque canonum auctoritas reseruauit, quoniam culpantur episcopi, qui aliter erga fratres egerint quam eiusdem sedis pape fieri placuerit. Unde placuit ut accusatus uel iudicatus a comprouincialibus in aliqua causa episcopus licenter appellet et adeat apostolice sedis pontificem, qui aut per se aut per uicarios suos eius tractari negotium procuret; et dum iterato iudicio pontifex causam suam agit, nullus alius in eius loco ponatur, aut ordinetur episcopus, quoniam quanquam a comprouincialibus episcopis accusati causam pontificis scrutari liceat, non tamen diffiniri, inconsulto Romano pontifice, permissum est, cum beato Petro apostolo non ab alio quam ab ipso dictum sit a Domino: »Quecunque  ligaueris super terram, erunt ligata et in celo. Et quecunque solueris super terram, erunt soluta et in celo .« Et si quis putauerit se a proprio metropolitano grauari, apud primatem dieceseos aut penes uniuersalis apostolice Ecclesie papam iudicetur. Ait enim Iacobus apostolus: »Iudicium sine misericordia illi fiet qui non fecit misericordiam. Superextollit autem misericordiam iudicio .« In omnibus ergo, fili dilectissime, cor custodi, sicut scriptum est: »Omni custodia custodi cor tuum, quia ex ipso uita procedit .« Hec breuiter pro commemoratione rescripsi, sed peto ut pro me orare debeas, quatenus omnipotens Deus et a malignis me spiritibus et a peruersis hominibus custodire dignetur, quia in hac uite mee peregrinatone  mala me simul et multa circumdant, ita ut cum Psalmista iure dicam: »In me transierunt ire tue, et terrores tui conturbauerunt me. Circumdederunt me sicut aque tota die, circumdederunt me simul  sunt semper oculi uigiles ad animas hominum illaqueandum, multosque sua prauitate secum in perditionem trahere cupit qui suapte malitia a gloria lapsus est in miseriam. In sola ergo Creatoris nostri protectione fidendum est, cui ex intimo corde clamemus:  Esto mihi in Deum pretectorem, et in locum munitum, ut saluum me facias. Data Kalend. Septembris ualeriano et Decimo Iu cc. consul.





ITEM EPISTOLA SIXTI PAPAE.


 Dilectissimis fratribus per Hispaniarum prouincias constitutis SIXTUS episcopus in Domino salutem.

Magno munere misericordie Dei totius Ecclesie catholice multiplicata sunt gaudia, cum Ecclesiarum status eo uiget ordine quo Apostoli eorumque successores illum statuerunt. Et cum antiqui hostis astutia eum turbari cognoscimus, non modico contristamur merore. Quam ob causam, fratres, hortamur  uos, monemus et flagitamus, ut a tramite apostolice institutionis nequaquam recedatis, nec a capite dissideatis, sed fidem et ordinem quem apostoli et apostolici uiri statuerunt absque hesitatione teneatis. Nam si columne alicuius magne domus corruerint, ipsa postea domus minime stabit. Sic et uos qui columne Ecclesie estis, si labefactari ceperitis, sancta Ecclesia  tabescet et labetur; hec,  fratres, que dico ualde timenda sunt, et summo moderamine pensanda, atque ne fiant cauenda; ipsa enim ueritas per se dixit: »uos estis sal terre. Quod si sal euanuerit, in quo salietur?  etc. Ideo uos, karissimi, moneo, quia uobis debitor sum, et ualde uos diligo. Et quando bona audio de uobis, congratulor satis, et econtra quando aduersa, nimis conturbor. Ego uero quamuis a uobis per longa terrarum interualla disiunctus sim, sum tamen omnino uobiscum corde coniunctus. Ideoque de uestra beatitudine erga me modis omnibus confido, quia cum me uicissim diligitis a me longe non estis, unde magis gratias referimus illi grano sinapis quod ex modici despicabilisque seminis specie, ita ramis ex eadem radice surgentibus atque se distendentibus usque  quaque diffusum est, ut in eis uolatilia celi cuncta nidificent. Gratiaque sit fermento illi quod tribus farine satis totius humani generis massam in unitate conspersit, atque paruo lapidi qui abscissus de monte sine manibus, occupauit uniuersam faciem orbis terre: qui ad hoc naturam nostre carnis, et status seruilis formam assumens, humiliter usquequaque distendit, ut omni humano genere in unitatem redacto, totius corpus unitum perficeret Ecclesie, atque ita ad totius compaginis pertineret commodum membrorum partialis ista distinctio. Unde nos quoque a uobis longe non sumus, quia in illo qui ubique est unum sumus. Agamus ergo ei gratias qui solutis inimicitiis in carne sua, fecit ut in omni orbe terrarum unus esset grex, et unum ouile sub uno  pastore, semper memores quod uos ueritatis Predicator admoneat, dicens: »Solliciti seruate unitatem spiritus in uinculo pacis ;« uinculum enim pacis nemo seruat dum alium infestat, aut uerbis, aut factis persequitur.

Ideo, fratres, ista pretulimus, quia audiuimus inter uos accusationes exerceri, et pulsos a sedibus episcopos, aut suis rebus exspoliatos iudicari. Quapropter statutum est, ut si quis contra episcopum uel actores Ecclesie se proprium crediderit habere negotium, non prius adeat iudices quam ad eos recurrat caritatis studio ut familiari colloquio commoniti, ea sanare debeant, que in querimoniam deducuntur. Quod si aliter egerit communione priuetur. Nemo pontificum deinceps aliquem episcopum suis  exspoliatum rebus, aut a sede pulsum excommunicare aut iudicare presumat, quia non est priuilegium quo exspoliari possit iam nudatus. Nullus episcopus alterius parochianum presumat retinere aut ordinare absque eius uoluntate uel iudicare, quia sicut irrita eius erit ordinatio, ita et diiudicatio, quoniam censemus nullum alterius iudicis, nisi sui, sententia teneri. Nam qui eum ordinare non potuit, nec iudicare ullatenus poterit. Ista enim uobis deinceps tenenda, et fratres uicissim adiuuare mandamus. Fratres uero quos timore terreno iniuste damnastis, scitote a nobis iuste esse restitutos. Quibus ex auctoritate sancti Petri et apostolica auctoritate omnia que eis ablata sunt integerrime reddi precipimus, si non uultis uos, et principes uestri a collegio nostro et membris Ecclesie separari.  Iusto enim iudicio Dei datur plerumque peccatoribus potestas qua sanctos ipsius persequantur, ut qui Spiritu Dei iuuantur et aguntur fiant per laborum exercitia clariores. Illi tamen qui hoc agunt nullatenus euadant penam, quia, ut ait Dominus: »ue illi per quem scandalum uenit .« Et quanquam iuxta Saluatoris sententiam necesse sit uenire scandala, ue tamen per quem ueniunt. De occultis enim cordis alieni temere iudicare peccatum est, et eum cuius non uidentur opera nisi bona, iniquum est ex suspicione reprehendere, cum eorum que homini sunt incognita, solus Deus iudex sit iustus, qui inspector est uerus. Unde scriptum est: Incerta non iudicemus quoad 43 usque ueniat Dominus qui illuminabit abscondita  tenebrarum, et manifestabit consilia cordium  Et quamuis uera sint, non tamen credenda sunt, nisi certis indiciis comprobentur, nisi que manifesto iudicio conuincuntur, nisi que iudiciario ordine publicantur. Nullus ergo potest ex humano condemnari examine quem Deus suo iudicio reseruauit. Hec omnia summopere sunt precauenda ne presumptores esse uideamur. Et accusatio episcoporum non est facile recipienda, dicente Domino: »Non suscipias uocem mendacii .« Et Apostolus inquit aduersus presbyterum inscriptionem non recipiendam absque duobus uel tribus idoneis testibus. Si hec de presbyteris uel ceteris fidelibus sunt precauenda, quanto magis de episcopis? Quibus cognitis, magis uos damnari uelle manifestum  est quam consulere fratribus, aut sustentare eos, quia honor inflat superbiam, et quod prouisum est ad concordiam tendit ad noxam. Decuerat namque iuxta prefatas regulas, ut si aliquid egissent contra suum ordinem mandare nobis, et exspectare quid ad uestra consulta rescriberemus, intantum ut si etiam quidquid graue intolerandumque committerent, nostra prestolaretur censura, ut nichil prius aut aliquid aliud decerneretis quam quod nobis placere cognoueritis et a regulis prestitutis nulla aut negligentia aut presumptione recederetis. Cesset huiusmodi pressa nostra auctoritate presumptio, uitentur huiusmodi nocumenta, quia nequaquam talia patienter ferre possumus machinamenta, quoniam conuenit nobis paternarum sanctionum diligentes esse custodes. Merito namque  causa nos respicit si silentio faueamus errori. Est insuper a sanctis predecessoribus nostris plerumque iam statutum, ut nemo anathema in nostra suscipiatur accusatione, nec illi qui nos in sua nolunt recipere querela uel accusatione, cum nos super illos sciamus a Domino constitutos, non illos super nos. Et sicut maior non potest a minore iudicari, ita nec colligari, quia rarum est omne quod magnum est. Portemus onera omnium qui grauantur, quinimo hec portat in nobis beatus apostolus Petrus, cuius uice fungimur legatione, et cuius regula informamur quatenus eius fulti auxilio ab omnibus nunc et in perpetuum tueamur aduersis. Data XuII Kalen. Augusti, ualeriano et Decio Iu cc. consul.





INCIPIUNT DECRETA DIONYSII PAPAE. 


 DIONYSIUS episcopis URBANO prefecto salutem.

Summum bonum est amare amantes se. Et econtra, peius malum non est quam ut ciues ciuibus inuideant. Gratias siquidem agimus tue caritati quod fideles sancti Petri bene suscipis et adiuuas, unde scias te et a nobis nostrisque diligi, et tui tuorumque non modicum curam habere. Quapropter tuam hortamur dilectionem, ut bonum quod cepisti semper implere non differas, quia non laudatur initium, sed finis. Sapientiam etiam te hortamur diligere, et scrutari, ut rationabiliter et sapienter disponas et iudices ea que tibi commissa sunt, dicente Domino per prophetam. »Erudimini qui iudicatis terram .« Time ergo Deum et mandata eius serua, et dilige eum totis uisceribus, et proximum tuum sicut teipsum.  Deus altissimus creauit sapientiam in Spiritu sancto. Et uidit et dinumerauit et mensus est, et effudit illam super omnia opera sua, et super omnem carnem. Secundum datum suum prebuit illam diligentibus se. Timor Domini gloria et gloriatio, et letitia, et corona exsultationis. Timor Domini delectabit cor, et dabit letitiam et gaudium in longitudine dierum. Timenti Deum bene erit in extremis, et in die defunctionis sue benedicetur, dilectio Dei honorabilis sapientia. Quibus autem apparuerit in uisu diligunt eum in uisione, et in agnitione magnalium suorum. Initium sapientie timor Domini. Et cum fidelibus in uulua concreatus est, et cum electis feminis graditur, et cum iustis fidelibus agnoscitur. Timor Domini scientie religiositas, religiositas  custodiet et iustificabit cor, iucunditatem atque gaudium dabit. Timenti Deum bene erit. Et in diebus consummationis illius benedicetur. Plenitudo sapientie est timere Deum, et plenitudo a fructibus illius. Omnem domum illius impleuit a generationibus, et receptacula a thesauris illius. Corona sapientie timor Domini, replens pacem et salutis fructum, et uidit et dinumerauit eam. Utraque autem sunt dona Dei, scientia et intellectus. Sapientia compartietur prudentie et gloriam tenentium se exaltat. Radix sapientie est timere Deum, rami enim illius longeui, in thesauris sapientie, intellectus et scientie, religiositas, exsecratio autem peccatoribus sapientia. Timor Domini repellet peccatum, nam qui sine timore est, non poterit iustificari. Iracundia enim animositatis  illius subuersio illius est. Usque in tempus sustinebit patiens, et postea redditio iucunditatis. Bonus sensus usque ad tempus abscondet uerba illius, et labia multorum enarrabunt sensum illius, In thesauris  sapientie significatio discipline, exsecratio autem peccatori cultura Dei. Fili, concupiscens sapientiam, conserua iustitiam, et Deus prebebit illam tibi. Sapientia enim et disciplina timor Domini. Et quod beneplacitum est illi, fides et mansuetudo, et adimplebit thesauros eius. Contumax non sis et incredibilis timori Domini, et ne accesseris ad eum duplici corde. Ne fueris hypocrita in conspectu hominum, et non scandalizeris labiis tuis. Attende in illis ne forte cadas, et ponas scandalum anime tue, et adducas inhonorationem tibi, et reuelet Deus absconsa tua. Pro fide frater et iustitia ac pro salute anime tue certa semper, et pro adiutorio fratrum uiriliter age, ut a Domino recipias remunerationem. Scriptum est enim: »Fili, conserua tempus, et deuita  a malo, pro anima tua non confundaris dicere uerum .« Est enim confusio adducens peccatum, et est confusio adducens gloriam et gratiam. Ne accipias faciem aduersus faciem tuam, nec aduersus animam tuam mendacium. Non reuerearis proximum tuum in casu suo, nec retineas uerbum in tempore salutis. Non abscondas sapientiam tuam in decore eius. In lingua enim agnoscitur sapientia, et sensus, et scientia, et doctrina in uerbis ueritatis, et firmamentum in operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua, et ne subiicias te homini pro peccato. Noli resistere contra faciem potentis, nec coneris contra ictum fluuii. Pro iustitia agonizare pro anima tua, et usque  ad mortem certa pro iustitia, et Deus expugnabit pro te inimicos tuos, et eos euertet uiriliter, noli citatus esse in lingua tua et inutilis et remissus in operibus tuis. Noli esse sicut leo in domo tua, euertens domesticos tuos et opprimens subiectos tibi. Non sit porrecta manus tua ad accipiendum et ad dandum collecta.  His fultus Scripturarum auctoritatibus semper, sta rectus et a uia ueritatis ne auertaris, ut gratiam Dei semper acquiras, et bonorum hominum amicitia semper fruaris, tantoque tua facilius ab amore huius seculi mens exeat, quanto et impellitur dum uocatur. Nam uos et presentes uidere cupimus et absentibus colloqui saltem per epistolam desideramus. Unde optamus ut uos beatus Petrus apostolorum princeps ad sua limina feliciter perducat, quatenus  in omnipotentis gratia perfrui uestra penitentia mereamur. Data Iu Nonas Februarii Aureliano et Basso Iu cc. consul.





EPISTOLA DIONYSII PAPAE AD SEuERUM EPISCOPUM.


 DIONYSIUS episcopus SEuERO episcopo salutem.

Olim et ab initio tantam percepimus a beato Petro  apostolorum principe fiduciam, ut habeamus auctoritatem uniuersali Ecclesie auxiliante Domino subuenire  et quidquid noxium est auctoritate apostolica corrigere et emendare. Ad hoc enim diuine dispensationis prouisio gradus et diuersos constituit ordines esse distinctos, ut dum reuerentiam minores potioribus exhiberent, et potiores minoribus dilectionem impenderent, una concordie fieret ex diuersitate contextio, et recte officiorum generaretur administratio singulorum. Neque enim uniuersitas alia poterat ratione subsistere, nisi huiusmodi magnus eam differentie ordo seruaret. Quia uero creatura in una eademque equalitate gubernari uel uiuere non potest, celestium militiarum exemplar nos instruit, quia dum sint angeli, sint archangeli liquet quia non equales sunt, sed in potestate et ordine sicut nosti differt alter ab altero. Si ergo inter eos qui sine peccato  sunt ista constat esse distinctio, quis hominum abnuat huic se libenter dispositioni submittere? Hinc etenim pax et caritas mutua se uice complectuntur, et manet firma concordie in alterna et Deo placita dilectione sinceritas. Quia igitur unumquodque tunc salubriter completur officium, cum fuerit unus ad quem possit recurrere prepositus. De ecclesiis ergo parochianis unde apostolicam sedem consulere uoluisti, qualiter sint custodiende per Cordubensem prouinciam ac diuidende sacerdotibus, nichil tue caritati melius nobis uidetur intimare, quam ut sequaris quod nos in Romana Ecclesia nuper egisse cognoscitur. Ecclesias uero singulas singulis presbyteris dedimus, parochias et cemeteria eis diuisimus, sed unicuique ius proprium habere statuimus, ita  uidelicet ut nullus alterius parochie terminos aut ius inuadat, sed unusquisque suis terminis sit contentus, et taliter ecclesiam et plebem sibi commissam custodiat, ut ante tribunal eterni iudicis ex omnibus sibi commissis rationem reddat et non iudicium, sed gloriam pro suis actibus accipiat. Hanc quoque normam, carissime, te et omnes episcopos sequi conuenit, et quod tibi scribitur, omnibus quibuscunque potueris notum facias, ut non specialis, sed generalis fiat ista preceptio. Crimina uero que episcopis impingere dicis, per alios non sinas ullo modo fieri nisi per ipsos qui crimina intendunt. Si  tamen ipsi digni et irreprehensibiles apparuerint, et actis docuerint publicis omni se carere suspicione et inimicitia, et irreprehensibilem fidem conuersationemque ducere. Nemini enim de se confesso credi potest super crimen alienum, quoniam omnis eiusque rei confessio periculosa est, et admitti non debet. Similiter alieni erroris socium uel a sui uoluntarie propositi tramite recedentem, aut sacris patrum regulis et constitutionibus inobedientem, suscipere non possumus, nec debemus, nec impetere recte credentes uel sanctorum Patrum sanctionibus obtemperantes permittimus, quia infames omnes esse censemus, qui suam aut Christianam preuaricantur legem, aut apostolicam uel regularem libenter postponunt auctoritatem. Hec itaque, frater carissime,  que pro affectu sacerdotalis nominis et honoris impendimus, tibi tuisque subditis et omnibus tenenda et aliis nuntianda atque predicanda mandamus, quibus et pietas ad utilitatem, et sit ad fructum dilectio. Unde obiurgando, hortando, suadendo, blandiendo, consolando, prodesse quibus possumus festinemus. Lingua nostra bonis fomentum sit, prauis aculeus. Tumidos retundat, iratos mitiget, pigros exacuet, desides hortando succendat, refugientibus suadeat, asperis blandiatur, desperatos consoletur, ut quia doctores dicimur, uiam salutis gradientibus ostendamus. Simus in custodia uigilantes, aditum contra hostis insidias solliciti muniamus. Et si quando perditam ouem de commissis gregibus error abduxerit, toto illam annisu ad caulas dominicas  reuocare contendamus, ut de pastoris nomine quod habemus, non supplicium sed premium 44 consequamur. Quia ergo in his omnibus diuine gratie adiutorium opus est, omnipotentis Dei assiduis precibus clementiam exoremus, quatenus ad hec nobis operanda et uelle tribuat et posse concedat, atque in ea nos uia cum fructu boni operis quam se pastor pastorum esse testatus est dirigat, ut sine quo nichil agere possumus, per ipsum implere omnia ualeamus. Data u Idus Septembris, Claudio et Paterno Iu cc. consul.





INCIPIUNT DECRETA FELICIS PAPAE.  *


 Charissimo atque dilectissimo PATERNO cepiscopo FELIX episcopus in Domino salutem.

Gaudere me plurimum et exsultare in Domino dilectionis tue scripta fecerunt, quibus euidenter ostenditur quantum catholicam diligis fidem, et quantum hereticum detestaris errorem. Heresis quippe est nimis impia et Euangelice ueritatis inimica, que non portionem aliquam ledere, sed ipsa Christiane religionis conatur fundamenta conuellere.  Quoscunque enim rapit ad se, non solum in hoc uitium, sed in multa alia uitia ruere facit, et ipso suadente antiquo hoste non solum persecutores Ecclesie, sed etiam sacerdotum eius fiunt. Una igitur mente corrigere curemus et insequamur tales, et ab hoste suo Ecclesiam, eiusque fideles et sacerdotes Domini nitamur liberare. Prestabit uires omnipotens redemptor noster caritati atque iustitie. Prestabit nobis longe a se positis unitatem  spiritus sui ipse cuius artificio quasi in arce modum quatuor mundi constructa lateribus atque imputribilium lignorum compage, et bitumine caritatis astricta, ut nullius aduersitate spiritus, nullius uenientis extrinsecus tumore fluctus perturbetur Ecclesia. Sed quemadmodum illius gubernante gratia petendum est, ut nulla nos superueniens exterius unda conturbet, ita ex totis orandum est uisceribus, frater carissime, ut sue prouidentie dextera cumulum sentine nobis interioris exhauriat. Aduersarius quippe diabolus qui contra humiles seuiens sicut leo rugiens circuit querens quem deuoret, non iam ut cernimus caulas circuiuit, sed ita ualide in quibusdam ecclesie necessariis membris dentem figit, ut nulli sit dubium, quia nisi unanimiter fauente Domino  cunctorum prouida pastorum turba concurrat, omne  citius ouile dilaniet. Quapropter detractores qui diuina auctoritate eradicandi sunt, et fautores inimicorum ab episcopali submouemus accusatione. Similiter ne summorum quispiam minorum accusationibus impetatur, aut dispereat, neque in re dubia certa iudicetur sententia, nec ullum iudicium, nisi ordinabiliter habitum, teneatur. Si quis super quibuslibet criminibus clericum pulsandum crediderit, in prouincia in qua consistit ille qui pulsatur suas exerceat actiones, nec estimet eum accusator alibi aut longius pertrahendum ad iudicium. Illi uero qui pulsatus fuerit, si iudices suspectos habuerit, liceat appellare primates. Primates quoque accusatum discutientes episcopum non ante  sententiam proferant damnationis quam apostolica freti auctoritate aut reum se ipse confiteatur, aut per innocentes et canonice examinatos regulariter testes conuincatur; aliter irritam esse censemus et iniustam episcoporum damnationem, et idcirco a synodo retractandam, ita ut oppressis ab omnibus in cunctis subueniatur causis. Caueant iudices Ecclesie ne absente eo cuius causa uentilatur, sententiam proferant, quia irrita erit qui etiam rationem pro actione fratrum in presentia dabunt. Proditorum uero nec calumnia, nec uox audiatur. Nemo enim debitorem amplius potest cognoscere, quam ille qui iniuriam eiusque sustinuit nequitiam. Omnes ergo qui in Christo uolunt pie uiuere, necesse est ut ab impiis et dissimilibus patiantur opprobria, et despiciantur tanquam stulti et  insani, qui presentia bona perdunt, ut inuisibilia et futura acquirant. Despectio tamen et irrisio talium in ipsos retorquebitur qui ipsos infestant, quia et abundantia eorum in egestatem, et superbia transibit in confusionem. Et quidquid iustis aduersitatum uel malorum irrogatur, non est pena criminis, sed uirtutis examen. Et sicut aurum, quanto plus excoquitur, tanto melius efficitur, sic iustus, quanto plus tribulatur  multo purior et clarior Deo redditur. Unde ipsa per se ueritas dicit: »Beati qui persecutionem patiuntur propter iustitiam, quoniam ipsorum est regnum celorum .« De talibus Dominus per Isaiam loquitur, dicens: »Audite  uerbum Domini qui tremitis ad uerbum eius. Dixerunt fratres uestri odientes uos et abiicientes propter nomen meum. Glorificetur Dominus et uidebimus in letitia uestra, ipsi autem confundentur. uox populi de ciuitate, uox de templo, uox Domini reddentis retributionem inimicis suis. Antequam parturiret, peperit, antequam ueniret partus eius, peperit masculum. Quis audiuit unquam tale, et quis uidit huic similiter? Nunquid parturiet terra in die una, aut parturietur gens simul quia parturiuit et peperit Sion filios suos? Nunquid ego qui alios parere facio, ipse non pariam, dicit Dominus? Si ego qui generationem ceteris tribuo, sterilis ero, ait Dominus Deus tuus? Letamini cum Ierusalem et exsultate in ea omnes qui diligitis eam, gaudete  cum ea gaudio uniuersi, qui lugetis super eam, ut surgatis et repleamini ab ubere consolationis eius, ut mulgeatis, et deliciis affluatis ab omnimoda gloria eius. Quia hec dicit Dominus: Ecce ego declinabo super eam quasi fluuium pacis, et quasi torrentem inundantem gloriam gentium quam sugetis. Ad ubera portabimini, et super genua blandientur uobis. Quomodo si cui mater blandiatur, ita ego consolabor uos, et in Isrel consolabimini; uidebitis et gaudebit cor uestrum, et ossa uestra sicut herba germinabunt: et cognoscetur manus Domini seruis et indignabitur inimicis suis, quia ecce Dominus in igne ueniet et quasi turbo quadriga eius: reddere in indignatione furorem suum et increpationem suam in flamma ignis. Quia in igne Dominus diiudicat,  et in gladio suo ad omnem carnem, et multiplicabuntur interfecti a Domino. Qui sanctificabantur et mundos se putabant in ortis post ianuam intrinsecus, qui comedebant carnem suillam, et abominationem et murem, simul consumentur, dicit Dominus. Ego autem opera eorum et cogitationes eorum, uenio ut congregem cum omnibus gentibus et linguis, et uenient et uidebunt gloriam meam, et ponam in eis signum. Et mittam ex eis qui saluati fuerint ad gentes, in mari, in Africa et Lydia, tenentes sagittam in Italiam et Greciam, ad insulas longe, ad eos qui non audierunt de me et non uiderunt gloriam meam, et annuntiabunt gloriam meam gentibus, et adducent omnes fratres uestros de cunctis gentibus donum Domino, in equis et in quadrigis,  et in lecticis, et in mulis, et in carrucis, ad montem sanctum meum Ierusalem, dicit Dominus, quomodo si inferant filii Isrel munus in uase mundo in domum Domini, et assumam ex eis in sacerdotes et in leuitas, dicit Dominus: Quia sicut celi noui, et terra noua que ego facio stare coram me, dicit Dominus, sic stabit semen uestrum et nomen uestrum. Et erit mensis ex mense, et Sabbatum ex Sabbato, et ueniet omnis caro ut adoret coram facie mea, dicit Dominus. Et egredientur et uidebunt cadauera uirorum qui preuaricati sunt in me, uermis eorum non morietur, et ignis eorum non exstinguetur, et erunt usque ad satietatem uisionis omni carni.«  Quid aliud detrahentes faciunt,  nisi in puluerem flant, atque in oculos suos terram excitant? Ei unde plus detractionis perflant inde magis nichil ueritatis uident? Tales tamen, frater carissime, portandi sunt et corrigendi, quia ceci sunt et duces cecorum. His carissime respondi breuiter consultis tuis que te et omnes episcopos regulariter tenere mandamus. Tuam tamen, frater,  monemus prudentiam, ut pro statu Ecclesie et sacerdotum eius pro uiribus elaborare studeas, et ordinem sancte Romane et apostolice Ecclesie per omnia teneas et uiolari sanctorum decreta non permittas, sed omnes quoscunque potueris instruas, ut fructuosos manipulos Domino representes. uale. Data IX Iunii, Claudio et Aureliano Iu, cc. cons.





EPISTOLA FELICIS PAPAE.


 FELIX episcopus uniuersis episcopis per Gallie prouincias constitutis in Domino salutem.

Bonorum operum et spiritualium studiorum Deum  auctorem esse non dubium est, qui eorum incitat mentes et adiuuat actiones. Unde letari me fecerunt scripta uestra ex bono studio et ex integritate fidei deuotionis uite, sed ex afflictione et contritione uestra magna ex parte tristauere. Tristis enim tristes legi litteras uestras, et scripta mesta merore debito percucurri, quia sicut nos ecclesiarum pax sacerdotumque eius concordia et tranquillitas plebis audire facit gaudium celeste, ita nos affligit et deiicit fraterna afflictio. uos tamen nolite multum tristari, quia sicut ipsa per se ueritas ait: »Si de mundo fuissetis, mundus quod suum erat diligeret, sed quia de hoc mundo non estis, sed ego elegi uos de mundo, propterea odit uos mundus ,« id est mundi amatores. Quidquid tamen hi loquantur  aut aduersum uos agant, uos tamen semper integram seruate fidem, et puram habetote conscientiam, ut integer spiritus et anima seruetur in die Domini. Nos uero ad supplementum uestrum, fratres, et cepiscopos nostros uocauimus amplius quam septuaginta cum quibus hec que subter habentur inserta, regulariter tractando decreuimus. uestris enim epistolis in omnium audientia perlectis, que multas  querimonias et oppressiones in se continebant uestras, decretisque que sunt de accusationibus episcoporum sancta synodus dixit. Hec sunt que deinceps propter malorum hominum insidias qui in Ecclesiam et in ecclesiasticos seuiunt uiros indifferenter conseruare firmissime uolumus in secula. Si quis episcopus ab illis accusatoribus  qui recipiendi sunt fuerit accusatus, postquam ipse ab eis caritatiue conuentus fuerit, ut ipsam causam emendare debeat, et eam corrigere noluerit, non olim, sed tunc ad summos primates causa eius canonice deferatur, qui in congruo loco infra ipsam prouinciam tempore congruo, id est autumnali uel estiuo concilium regulariter conuocare debebunt, ita ut ab omnibus eiusdem prouincie episcopis inibi audiatur. Quo et ipse regulariter conuocatus si eum aut infirmitas, aut alia grauis necessitas non detinuerit adesse debebit, quia ultra prouincie terminos accusandi ante licentia non est, quam audientia rogetur. Nam si suis fuerit aut Ecclesie sibi commisse rebus exspoliatus, aut  quod alienum ab omnibus esse debet fidelibus a sede propria  eiectus, aut in detentione aliqua a suis ouibus fuerit sequestratus, tunc canonice antequam in pristino restituatur cum omni priuilegio suo honore  et sua omnia que insidiis inimicorum suorum ei ablata fuerunt legibus redintegrentur, nec conuocari, nec iudicari poterit, nisi ipse pro sua necessitate  aduenire sponte elegerit. Nullatenus ergo a quoquam respondere rogetur antequam integerrime omnia que per suggestiones inimicorum suorum amiserat potestati eius ab honorabili concilio legali ordine redintegrentur; presul uero cum omni honore statui pristino reddatur, et ipse dispositis ordinatisque libere atque secure diu suis tunc regulariter, infra quatuor uel quinque aut septem menses, iuxta quod possibilitas ei fuerit, et non ante conuocatus ad tempus concilio in legitimo et canonico ueniat ad eam, et si ita iuste uidetur accusantium propositionibus respondeat.  Nam hoc summopere prouidendum est, ne antequam hec omnia fiant coactus respondeat, quia contentio semper uitanda est. Adimi namque episcopo episcopatum antequam cause eius exitus appareat nulli Christiani uideri iure potest, quia talis 45 presumptio sacrilegium est, et auctor talium sacrilegus. Quod si egrotans fuerit episcopus, aut aliqua eum grauis necessitas detinuerit, pro se legatum ad synodum mittat, nec a communione suspendatur cui crimen intenditur, nisi ad causam suam dicendam electorum iudicium die statuta litteris euocatus minime occurrerit, hoc est, nisi alia preoccupatione necessitatis infra spatium predictorum mensium et eo amplius, prout causam dictauerit. Quod si ex utraque parte ad causam dicendam uenerint, quia  unus absque altero audiri non debet, querendum est in iudicio cuius sint conuersationis et fidei atque suspicionis accusatores, aut qua intentione hoc faciant; quia ad hoc admitti non debent, nisi bone conuersationis et recte fidei uiri, hi uidelicet qui omni suspicione careant, et bona uita clareant, neque infames existant. Quod si accusatorum persone in iudicio episcoporum culpabiles apparuerint, ad arguendum non admittantur, nisi proprias causas asserere, non tamen criminales uel ecclesiasticas uoluerint. Infamis enim persona nec procurator potest esse nec cognitor. Absente uero aduersario non audiatur accusator; nec sententia, absente parte alia, a iudice dicta ullam obtinebit firmitatem; neque absens per alium accusari aut accusare potest, nec  affinis testis admittatur. Neminem ergo exhiberi de prouincia ad prouinciam uel ad comitatum oportet, nisi ad relationem iudicis ad quem fuerit appellatum, id est, ut actor semper rei forum sequatur. Si quis autem iudicem aduersum sibi senserit uocem appellationis exhibeat, quoniam nulli oportet negari. Peregrina uero iudicia generali sanctione prohibemus, quia indignum est ut ab externis iudicetur, qui comprouinciales et a se electos debet habere iudices.

Hec, fratres, ad uestram et omnium cepiscoporum opem et defensionem in synodo unanimiter sunt decreta, ut si forte aliqui stultorum uos accusare  uoluerint, dum ista legerint uel audierint resipiscant, et ad  unitatis concordiam reuertantur, et quod prius erat in ultionem transibit in gloriam. Nam, procul dubio multi sunt qui secundum Apostoli uocem, »prurientes auribus a ueritate quidem auditum auertunt, ad fabulas autem conuertentur ,« et ad nocumenta bonorum transeunt. Ait autem idem Apostolus de infidelium ignorantia: »Si cognouissent, nunquam Dominum glorie crucifixissent .« Similiter si hi Dominum perfecte agnouissent et amassent, nunquam seruos eius perturbassent, nec uerbis aut factis persecuti essent. Quod uero idem Apostolus dicit: »Si enim cum inimici essemus, reconciliati sumus Deo per mortem Filii eius ,« cur insequimur, fratres, cur perturbamus statum Ecclesie Dei, et eos qui ei seruire  debent affligimus? Martyres enim passi sunt, non tamen anime eorum occise sunt in corporis passione, ore ueritatis attestante. »Nolite timere eos qui occidunt corpus, animam autem non possunt occidere .« Ubi agnosci oportet quippe si anime martyrum corpore perempto suppliciis exstingui non possunt, nec anime predicatorum et doctorum persequi debuissent aut perturbari et a Dei famulatu auerti, quia cum corporibus non deficiunt. Tales autem perturbatores Ecclesie non solum predicta agunt mala, sed et memorias martyrum exsecrantur. Quapropter in prefata constituimus synodo, uobisque et omnibus Ecclesiis tenendum et agendum mandamus, ut super memorias martyrum misse celebrentur, ne memorie eorum a talibus exstingui  aut ueneratio possit prohiberi. uos uero, fratres, nolite multum turbari, nolite uexari, sed confortamini in Domino, et in potentia claritatis eius. Habetote interim ista ad suffragium uestrum apostolica auctoritate decreta, et scitote nos semper paratos habere, etiam  usque ad mortem ad quecunque uobis necessaria fuerint  perficienda. Illi tamen, auctore Deo, peribunt, et uos stabitis, si tamen labor uester non fuerit inanis sed plenus fide et caritate. »ue, inquit propheta,  qui potum dat amico suo mittens fel suum .« Et iterum sapientissimus Salomon ait: »Qui loquitur iniqua, non potest latere, nec preteriet illum corripiens iudicium. In cogitationibus enim impii interrogatio erit: Sermonum autem illius auditio ad Dominum ueniet, et ad correptionem iniquitatum illius, quoniam auris zeli audit omnia, et tumultus murmurationum non abscondetur .« Hec enim si amplecti uoluissent proprio et sano sensu, ad reprobum sensum minime laberentur, sed per Dei timorem sermonum suorum precauentes custodiam, piam sanctorum Patrum diffinitionem sine quadam nocumenti presumptione utique conseruassent, quoniam dicit sacrum eloquium, consilium bonum conseruabit te, et mens bona custodiet  te. Non enim de fontibus salutiferis spiritualiter ad acquisitionem eterne uite procedunt tales accusationes et detractiones, atque ideo competenter nos beatus Paulus apostolus premuniens ait: »Non debere plus sapere quam oportet sapere, sed sapere ad sobrietatem ,« in definitione pietatis perdurantes. Qui enim hanc pretereunt, non tamen lesi sunt decidentes a corroboratione sua, sed insipientie sue dereliquerunt domibus memoriam, ut in his in quibus peccauerunt minime latere potuissent. Gloria enim et contumelia in loquela et in loquela lingue hominis casus illius est. Ideoque conueniens est hanc quidem ostensionem reprehensionum illorum nostris actibus inseri, ne ulterius iam talia patiamini seminantibus eis zizania et scandala, sed letari  in officiis et dogmatibus uestris mereamini. Igitur erubescant, ac talia et huiusmodi blasphemiam subtrahere festinent, si noluerint a sacerdotali nostro collegio segregari, et a totius Christiani populi societate diuelli. Licet namque de his plura et pernecessaria que in decretis sedis apostolice, et ab apostolis eorumque successoribus nostris uidelicet predecessoribus statuta inueniuntur dicere et conscribere potuissemus, tamen melius nobis uisum est ut epistolam oratione claudamus. Deus omnipotens et huius unigenitus filius, et saluator noster Christus iehsu hoc uobis tribuat incitamentum, ut omnibus fratribus et cepiscopis nostris quibuscunque tribulationibus laborantibus totis succurratis uiribus, et cum eis compatientes crucem eiusdem Domini saluatoris  portetis ut ueri ipsius discipuli coram omnibus appareatis, ut et uos et qui uobiscum sunt hic et in futuro meliora possideatis que oculus non uidit, nec auris audiuit, nec in cor hominis ascendit que preparauit Deus diligentibus se. Per Dominum nostrum Iesum Christum, per quem, et cum quo omnipotenti Deo gloria in secula seculorum. Amen. ualere uos opto, karissimi fratres. Data u Idus Augusti Claudio et Paterno Iu cc. consulibus.





ITEM EPISTOLA EIUSDEM AD BENIGNUM.


 Dilectissimo fratri BENIGNO episcopo, FELIX episcopus in Domino salutem.

 Suscipientes fraternitatis tue epistolas quibus me super fidei documentis que ab aliis habebatur aliter  quam recte fidei contineant sacramenta, prout Dominus dedit, pro fraternitatis amore respondere non resultauimus. Semper enim dubia et maiora negotia terminum ab hac sancta sede a tempore apostolorum qui eam suis documentis instruxerunt, accipere consueuerunt, et ideo tu recte fecisti quod huius sancte sedis consultis te ceterosque firmari et instrui uoluisti. Continebant enim littere tue fratrumque tuorum quod quidam dicunt Filium non posse proprie uidere Patrem, quia scriptum est: »Deum enim nemo uidit unquam ,« et alii fingunt. Ideo minor est Patre Filius quoniam Pater illi perhibet testimonium. Quidam autem garriunt quod ideo Patre minor est, quia inuisibilis ipse dicitur, Filius uero uisibilis comprobatur.

 Hi enim ignorantes diuinarum Scripturarum et apostolorum iura, ex proprio aut adulterino sensu talia fabricant, et seducere corda fidelium querunt. Nos uero ad ipsius fontis originem redeamus, ex quo Filium Patrem semper uidere potuisse uel posse euidentioribus testimoniis de ueteris et noui instrumenti litteris doceamus, Salomone dicente: »Est tecum sapientia que nouit opera tua, et affuit tunc cum orbem terrarum faceres, et sciebat quod esset placitum coram oculis tuis .« Et Dominus in Euangelio: »Nemo nouit Filium nisi Pater, neque Patrem quis nouit nisi Filius et cui uoluerit Filius reuelare .« Et iterum: »Nemo Deum uidit unquam, nisi unigenitus Filius qui est in sinu Patris, ipse narrauit .« Et iterum Iudeis  dixit: »uos non nostis eum, ego autem noui eum. Quod si dixero quia non noui eum, ero similis uobis mendax .« Item ibi: »Qui ex Deo est, hic nouit eum.« Et iterum. »Ego scio eum quia ab ipso sum .«

Ecce docuimus, quia uidet semper Filius Patrem. Quomodo astruunt eum Patrem non posse uidere, in cuius sinu noscitur permanere. Si sereno sensu diuinas recenseas Scripturas, inuenies non solum Patrem Filio testimonium perhibentem, sed totam simul inseparabilem Trinitatem ipso Domino protestante, qui ait: »Ego sum qui testimonium perhibeo de meipso, et testimonium perhibet de me, qui misit me, Pater .« Et iterum: »Si Ego testimonium perhibeo de meipso, testimonium meum  uerum est, quia scio unde uenio et quo uado .« Et de Spiritu sancto: »Dum uenerit paracletus Spiritus ueritatis ille testimonium perhibebit de me ;« intende, queso, intende quoniam in quibus una testificationis uirtus ostenditur, nullus ab alio neque potior neque inferior iudicatur. Sepius ista iam diximus, quia secundum hominis formam Filius uisibilis dicitur, secundum uero Deitatis substantiam inuisibilis predicatur Paulo attestante apostolo: »O altitudo, inquit, diuitiarum sapientie et scientie Dei, quam incomprehensibilia sunt iudicia eius et inuestigabiles uie eius .« Et in Isaia: Cui similem estimatis eum cum sit ipse inuisibilis. Et item Apostolus: »Mihi  omnium sanctorum minimo data est gratia hec in gentibus euangelizare inuestigabiles diuitias Christi, et illuminare omnes que sit dispensatio sacramenti absconditi a seculis in quibus omnia creauit .« Item ipse: »Qui est, ait, imago Dei inuisibilis .« Et ad Colossenses: »Ego Paulus minister qui nunc gaudeo in passionibus meis pro uobis et suppleo que desunt tribulationum Christi in carne mea pro corpore eius, quod est Ecclesia, cuius factus sum ego minister secundum dispensationem Dei in ministerium Christi, quod absconditum fuit a seculis et a generationibus .« Item ibi ut consolentur corda eorum in caritate, in omnes diuitias adimpletionis intellectus in agnitionem mysterii quod est Christus, in quo  sunt omnes thesauri sapientie et scientie absconditi, et in psalmo septuagesimo sexto: »In mari est uia tua, et semite tue in aquis multis, et uestigia tua non cognoscentur .« Et in Salomone: »Sapientiam Dei precedentem omnia quis inuestigabit? « Item ibi: »Radix sapientie cui reuelata est, et astutias illius quis agnouit?«  Item ibi: »Disciplina sapientie cui manifestata est, et multiplicationem ingressus illius quis intellexit?«  Item ibi: »Quoniam mirabilia sunt opera Altissimi solius, et gloriosa et absconsa, et inuisa opera illius .« Ecce sicut Pater inuisibilis est, ita et iam et Filius inuenitur. Quomodo ergo ab illis qui hoc dicunt quod mandastis in eo quod nobis carnaliter se uideri dignatus  est Patre inferior iudicatur? Talibus nolite credere uos et alios ab eorum sensu auertere docete: uos ergo seruite Domino in timore, et exsultate ei cum tremore. Apprehendite disciplinam ne pereatis de uia iusta.

Hec uero apostolorum est uiua traditio, hec uera caritas que predicanda est, et ueraciter diligenda, ac fouenda, atque fiducialiter ab omnibus tenenda. Hec sancta et apostolica mater omnium Ecclesiarum Christi Ecclesia que per Dei omnipotentis gratiam a tramite apostolice traditionis nunquam errasse probatur, nec ab hereticis nouitatibus deprauanda succubuit: sed, ut in exordio normam fidei Christiane percepit ab auctoribus suis apostolorum Christi principibus illibata, fine tenus manet, secundum  ipsius Domini Saluatoris diuinam pollicitationem qui suorum 46 discipulorum principi in suis fatus est euangeliis: »Petre, inquiens, ecce satanas expetiuit ut cribraret uos sicut qui cribrat triticum. Ego autem rogaui pro te ut non deficiat fides tua, et tu aliquando conuersus confirma fratres tuos .« Consideret itaque uestra excellens prudentia quam bonum sit persistere in dispensatione nobis credita et in fide recta, atque hereticis et emulis Christi repugnare, et nunquam a ueritatis tramite declinare: quoniam Dominus et Saluator omnium cuius fides est qui pro nobis mori non dubitauit, et proprio nos suo redemit sanguine, qui fidem beati Petri non defecturam promisit, et confirmare eum fratres suos admonuit  quod apostolicos pontifices mee exiguitatis predecessores confidenter fecisse semper cunctis est cognitum. Quorum et pusillitas mea, licet impar et minima, pro suscepto tamen diuina dignatione ministerio pedissequa cupit existere: ue enim nobis erit, qui huius ministerii onus susceptum habemus, si ueritatem Saluatoris nostri Iesu Christi, quam apostoli predicauerunt predicare neglexerimus. ue erit nobis, si silentio ueritatem oppresserimus, quam erogare nummulariis iubemur, id est, Christianos populos iuuare et docere. Quid in ipsius futuro Christi dicturi sumus examine si sermonum eius ueritatem confundimur predicare? Quid erit de nobis cum de commissis nobis animabus et de officio  suscepto rationem iustus iudex Christus Deus noster districtam exegerit? Ideo, fratres, hortor dilectionem uestram, obtestor et moneo, ut qua potestis et debetis sollicitudine uigiletis ad inuestigandos hereticos et inimicos sancte Dei Ecclesie, et a sanis mentibus, ne pestis hec latius diuulgetur, seueritate quam potestis pro uiribus extirpetis; quoniam ut habebit a Deo digne remunerationis premium qui diligentius quod ad salutem commisse sibi plebis perficiat fuerit exsecutus, ita ante tribunal Domini de reatu negligentie se non poterit excusare quicunque plebem suam contra sacrilege persuasionis auctores noluerit custodire. Data Nonas Februarii, Claudio et Paterno Iu cc. consul





INCIPIUNT DECRETA EUTICIANI PAPAE. 


 Charissimis fratribus IOANNI et omnibus per Beticam prouinciam constitutis episcopis, EUTICIANUS episcopus in Domino salutem.

Hortatur nos equitas postulationis desiderio fraternitatis tue gratanter annuere, et consultis tuis breuiter respondere. Et quamuis dilectionem tuam sciam ad omne opus omne bonum esse deuotam ut tamen efficacior fiat ad illos qui sane non sapiunt qualiter eos de Incarnatione Saluatoris nostri informare debeas, mandamus.

Unum igitur hoc immobile fundamentum, una hec felix fidei petra Petri ore confessa. Tu es, inquit, Christus Filius Dei uiui, tanta in se argumenta sustinens ueritatis quante peruersitatis questiones et infidelitatis calumnie mouebuntur. Iam in ceteris  dispensatio uoluntatis paterne sit. Ergo pectus et corpus, postquam crux, mors inferni, salus nostra est.

Humani enim generis causa Dei Filius natus ex uirgine est, et Spiritu sancto ipso sibi in hac operatione famulante, et sua  inumbrante uirtute, corporis sibi initia conseuit et exordia carnis instituit, ut homo factus ex uirgine naturam in se carnis acciperet, per quam huius admistionis societatem sanctificatum in eo uniuersi humani generis corpus existeret. Et, quemadmodum omnes in ipso per id quod corporeum se esse uoluit conderentur, ita rursum in omnes ipse, per id quod eius est, inuisibile referretur. Dei igitur imago inuisibilis pudorem humani exordii non recusauit, et per conceptionem  patrum uagitum et cunas, omnesque nostre nature contumelias transcurrit. Quid tandem dignum a nobis tante dignationis affectu rependetur? Inenarrabilis ergo a Deo originis unus unigenitus Deus in corporis humani formam sancte uirginis utero insertus accrescit, qui omnia continet, intra quem et per quem cuncta sunt humani profectus, lege  profertur. Ad cuius uocem archangeli atque angeli tremunt, celum et terra et omnia huius mundi resoluunt elementa, uagitus infantie auditur. Qui inuisibilis et incomprehensibilis est, non uisu, sensu, tactuque moderandus, cunis est obuolutus; hec si quis indigna Deo recolit, tanto se maioris beneficii obnoxium confitetur, quanto minus hec Dei conuenerunt maiestati. Non ille eguit homo effici per quem homo factus est, sed nos eguimus ut Deus caro fieret, et habitaret in nobis, id est, assumptione carnis unus interna uniuerse carnis incoleret: humilitas eius nostra nobilitas est, contumelia eius honor noster est. Quod ille Deus in carne consistens, hoc nos uicissim in Deum ex carne renouati. Plane uitam suam nescit qui Christum Iesum ut uerum  Deum, ita et uerum ignorat hominem, et eiusdem periculi res est Iesum Christum uel Spiritum sanctum Deum non credere, uel carnem nostri corporis denegare. »Omnis ergo qui confitebitur me coram hominibus, confitebor et ego eum coram Patre meo qui in celis est. Qui autem negauerit me coram hominibus, negabo et ego eum coram Patre meo qui in celis est .« Hec uerbum caro factum loquebatur et homo iehsu Christus Dominus maiestatis docebat, mediator ipse in se ad salutem Ecclesie constitutus, et ipso illo inter Deum et homines mediatoris sacramento utrumque unus existens dum ipse ex unitis in idipsum naturis, nature utriusque res eadem est, ita tamen ut neutro careret in utroque, ne forte Deus esse homo  nascendo desineret, et homo rursum Deus manendo non esset. Hec itaque humane beatitudinis fides uera est, Deum et hominem predicare, uerbum et carnem confiteri, neque Deum nescire quod homo sit, neque carnem ignorare quod uerbum sit. Natus igitur unigenitus Deus ex uirgine homo, et secundum plenitudinem temporum in semetipso profuturus in  Deum hominem hunc per omnia euangelici sermonis modum tenuit, ut se Dei Filium credi doceret, et hominis filium predicaret, et admoneret loquens et gerens, homo uniuersa que Dei sunt loquens et gerens, deinde Deus uniuersa que hominis sunt, ita tamen ut in ipso illo utriusque generis sermone nunquam nisi cum significatione hominis locutus, et Dei sit. Hec itaque fallendi simplices atque ignorantes hereticis occasio est, ut que ab eo secundum hominem dicta sunt, dicta esse secundum diuine nature infirmitatem mentiantur. Et quia unus atque idem est, loquens omnia que loquitur de semetipso, omnia eum de diuinitate locutum esse contendant. Nec sane negamus totum illum qui ei manet nature sue esse sermonem. Sed si iehsu Christus et homo  et Deus, et nequam cum homo sit, tum primum Deus, neque tum cum et homo sit et Deus, tum non etiam et Deus, neque post hominem in Deo non totus homo, totus Deus, unum atque idem necesse est, dicatur eius esse sacramentum quod generis. Et cum in eo secundum tempus discernis hominem a Deo, Dei tunc atque hominis discerne sermonem. Et cum Deum atque hominem in tempore confiteris, Dei tunc atque hominis in tempore dicta diiudica. Cum uero ex homine et Deo rursum totius hominis, totius iam Dei tempus intelligis, si quidem illud ad demonstrationem temporis dictum est, tempori coaptatio que dicta sunt, ut cum aliud sit ante hominem Deus, aliud sit homo: et Deus, aliud sit post homiminem et Deum, totus homo et totus Deus, non confundas  temporibus et generibus dispensationis sacramentum, cum pro qualitate generum ac naturarum aliud cum sacramento hominis necesse est sermonem fuisse non nato, aliud adhuc morituro, aliud etiam eterno. Nostri igitur causa hec omnia iehsu Christus gerens et corporis nostri homo natus secundum consuetudinem nature nostre locutus est, non tamen omittens nature sue esse quod Deus est. Nam tametsi in partu, et passione, et morte nature nostre rem peregerit, res tamen ipsas omnes uirtute nature sue gessit. uides ne ita Deum et hominem predicari ut mors homini, Deo uero carnis excitatio deputetur, non tamen alius sit qui mortuus est, et alius sit per quem mortuus resurgit. Spoliata enim carne Christus est mortuus, et rursum Christum a mortuis  excitans, idem Christus est carne se exspolians. Naturam Dei in uirtute resurrectionis intellige, dispensationem hominis in morte agnosce. Et cum sint utraque suis gesta naturis, unum tamen Christum Iesum, eum memento esse qui utrumque est. Hec igitur demonstranda a me paucis fuerunt, ut utriusque nature formam tractari in Domino nostro Iesu Christo meminissemus, quia qui manens in forma Dei, formam serui suscepit, ipse diuinitatem nequaquam amisit.

Ceterum, fratres, hortamur uos, ut moneatis eos conuerti ad Deum. Unde scriptum est: »Fili, ne tardes conuerti ad Deum, ne differas de die in diem. Subito enim ueniet ira illius, et in tempore uindicte  disperdet te. Noli anxius esse in diuitiis iniustis, nichil proderunt tibi in die obductionis et uindicte. Non uentiles te in omnem uentum, et non eas in omni uia. Sic enim omnis peccator probatur duplici lingua. Esto firmus in uia Dei, et in ueritate sensus tui, et scientia, et prosequatur te uerbum pacis et iustitie. Esto mansuetus ad audiendum uerbum, ut intelligas, et cum sapientia fer responsum. Si est tibi intellectus, responde proximo; sin autem sit manus tua super os tuum ne capiaris in uerbo indisciplinato, et confundaris. Honor et gloria in sermone sensati, lingua uero imprudentis subuersio illius. Non appelleris susurro, et lingua tua ne capiaris, et confundaris. Super furem enim est confusio, et penitentia, et denotatio pessima super bilinguem: susurratori  autem odium, et inimicitia, et contumelia, iustifica pusillum et magnum similiter. Noli fieri pro amico inimicus proximo. Improperium enim et contumeliam malus hereditabit, et omnis peccator inuidus et bilinguis. Non te extollas in cogitatione anime tue uelut taurus, ne forte elidatur uirtus tua per stultitiam, et folia tua comedat, et fructus tuos perdat, et relinquaris uelut lignum aridum in eremo. Anima enim nequam disperdit que se habet, et in gaudium inimici dat illum, et deducit in sortem impiorum .« Talibus uos exhortationibus, fratres, uicissim monetote, et bona semper sectamini, malaque uitate. Magis enim studiis secundum beatum Apostolum precauendum est, ne fides et disciplina Domini blasphementur.  Et si illa nonnunquam sinenda sunt, que  sola nocere non ualeant, illa tamen sunt magnopere precauenda que recipi sine manifesta decoloratione non possunt, ac si ea ipsa que nullo detrimento aliquoties intelligenda credentur, uel rerum temporumque cogit intuitus, uel accelerate prouisionis respectus accusat, quanto magis illa sunt nullatenus mutilanda que nec ulla necessitas, nec ecclesiastica prorsus extorquet utilitas? Idcirco, fratres, ista pretulimus ut he species quas non licet offerri super altare iuxta constitutionem apostolorum, eorumque successorum ad domum sacerdotum deferantur, et a sacerdotibus benedicantur, et per simplicem benedictionem benedicta demum a populis sumantur, fabe  tantum et uue, et cetera que apostoli constituerunt super altare offerantur.

Optamus igitur, fratres karissimi, et totis omnipotentem Dominum precibus exoramus ut dilectionem uestram in amoris sui constantiam faciat magis magisque feruescere, atque in pace Ecclesie in una uos concedat manere concordia. Admonemus etiam fraternitatem uestram, ut in commissis uobis animabus solerter inuigiletis, animarumque magis lucris quam commodis uite presentis intendatis. In continendis uero ac disponendis rebus ecclesiasticis diligentes custodes existatis, ut ex omni parte susceptum uos condigne gessisse pastoris officium, uenturus iudex, cum ad iudicandum uenerit, debeat approbare.  Omnipotens autem Deus sua uos protectione custodiat honoremque a Deo uobis collatum moribus seruare concedat, atque cum multiplici fructu animas uobis commissas ad pascua eterna adducere  sibique condigne representare adiuuet, uosque inter sanctos et electos suos collocare dignetur. Data II Idus Aprilis Aureliano, et Marcello Iu cc. consul.





ITEM EPISTOLA EUTICIANI PAPAE UNIuERSIS EPISCOPIS PER SICILIAM CONSTITUTIS DIRECTA.


 47 Dilectissimis fratribus uniuersis episcopis per Siciliam constitutis EUTICIANUS.

Benedictus Deus et Pater Domini nostri Iesu Christi qui benedixit nos in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate, predestinans nos in adoptionem filiorum per Iesum Christum in ipsum, secundum propositum uoluntatis sue in laudem glorie gratie sue, in qua gratificatus est nobis in dilecto Filio suo in quo habemus redemptionem per sanguinem eius remissionem peccatorum, secundum diuitias gratie eius que abundauit in nobis, in omni sapientia et prudentia,  ut notum faceret nobis sacramentum uoluntatis sue secundum beneplacitum eius, quod proposuit in eo in dispensatione plenitudinis temporum instaurare omnia in Christo, que in celis et que in terra sunt in ipso: in quo etiam sorte uocati sumus predestinati secundum propositum eius, qui omnia operatur secundum consilium uoluntatis sue, ut simus in laudem et gloriam eius qui ante sperauimus in Christo, in quo et uos cum audissetis uerbum ueritatis Euangelium salutis uestre in quo et credentes signati estis Spiritu promissionis sancto, qui est pignus hereditatis nostre in redemptionem acquisitionis in laudem glorie ipsius. Propterea et ego audiens fidem uestram in Domino Iesu Christo et dilectionem in omnes sanctos, non cesso gratias  agens pro uobis, memoriam uestri faciens in orationibus meis, ut Deus Domini nostri Iesu Christi Pater glorie det uobis spiritum sapientie et reuelationis in agnitionem eius illuminatos oculos cordi uestri, ut sciatis que sit spes uocationis eius, et que diuitie glorie hereditatis eius in sanctis, et que sit supereminens magnitudo uirtutis eius in nos, qui credidimus secundum operationem potentie uirtutis eius quam operatus est in Christo suscitans illum a mortuis, et constituens ad dexteram suam in celestibus super omnem principatum, et potestatem, et uirtutem, et dominationem, et omne nomen quod nominatur non solum in hoc seculo sed in futuro. Et omnia subiecit sub pedibus eius, et ipsum dedit caput super omnem que est corpus eius et plenitudo  eius qui omnia in omnibus adimpletur. Et uos cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris huius, spiritus qui nunc operatur in filiis diffidentie, in quibus et nos aliquando conuersati sumus in desideriis carnis nostre, facientes uoluntatem carnis et  cogitationum, et eramus natura filii ire sicut et ceteri. Modo, fratres, quia ex filiis ire sua gratia et gratuita miseratione fecit nos Deus filios suos, et nos, qui digni serui non eramus nullis meritis precedentibus, sed sua, ut diximus, gratia facti sumus filii eius, in quo clamamus: abba pater, sequentes eius exempla, simus filii misericordie et iustitie, atque dilectionis, ut ueri filii Dei et dici et esse ipso auxiliante ualeamus. »Deponentes igitur, iuxta apostolum, omnem malitiam, et omnem dolum, et simulationes, et inuidias, et omnes detractiones, etc. .« Hi uero qui talia agunt non filii Dei sed potius filii nequam esse comprobantur, sicut idem ait Apostolus: »Manifesta sunt opera carnis que sunt  fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia, que predico uobis sicut predixi, quoniam qui talia agunt regnum Dei non consequentur .« Graue, fratres, uerbum et horrendum nimis, quod ait, quoniam qui talia agunt regnum Dei non consequentur. Et ipsa per se ueritas dicit: »Quid prodest homini uniuersum mundum lucrari, anime uero sue detrimentum patiatur?«  Grauia sunt nimis que pretulimus et perualde cauenda. Quibus enim regnum Dei excluditur procul dubio et Ecclesia denegatur, de quibus Dominus in Euangelio potestatem apostolorum eorumque successorum  annuntians, ait: Quorum dimiseritis peccata dimittuntur eis, et quorum alligaueritis alligata erunt, id est, quibus ecclesiam interdixeritis nisi reconciliati per satisfactionem fuerint ipsis et ianua regni celestis clausa erit.

Unde ista precauentes et stultorum animos preuidentes, cura pastorali, cum omnibus episcopis et sancte Romane atque uniuersalis Ecclesie utriusque ordinis fidelibus, statuimus non ita in ecclesiasticis agendum esse negotiis sicut in secularibus. Nam in secularibus legibus postquam uocatus quis uenerit, et in foro decertare ceperit, non licet ei ante peractam causam recedere. In ecclesiasticis uero dicta causa recedere licet si necesse fuerit, aut si pergrauari uiderit.

 Accusationes uero ordinem talem et didicimus et seruari debemus, id est, si quis clericorum in crimine impetitur non statim reus estimetur, quia accusari potuit ne subiectam innocentiam faciamus. Sed quisque ille est qui crimen intendit, in iudicium ueniat, nomen rei indicet, uinculum inscriptionis arripiat, custodiat, similitudinem, habita tamen dignitatis  estimatione, patiatur. Nec fore sibi nouerit licentiam mentiendi cum calumniantes ad uindictam poscat similitudo supplicii. Heretici enim omnes et suspecti, et excommunicati, homicide quoque, atque malefici, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque concurrerint, nullatenus ad accusationem sunt admittendi. Nulli infami unquam atque sacrilego de quocunque negotio liceat aduersus religiosum Christianum, quamuis humilis seruilisque persona sit testimonium dicere, nec de qualibet re actione uel inscriptione Christianum impetere. Omnibus quoque similiter accusandi uel testificandi licentia denegetur qui Christiane religionis et nominis dignitatem et sue  legis uel sui prepositi normam aut regulariter prohibita neglexerint. Similiter prohibemus ut nulle cause a iudicibus Ecclesiasticis audiantur, que legibus non continentur, uel que prohibite esse noscuntur. Hec non solum Ecclesiastice, sed et seculi leges obseruare precipiunt. Non enim passim uageque sacerdotum accusatio debet fieri. Nam, si facile admitteretur, perpauci nimis inuenirentur, quia omnes qui pie uolunt uiuere in Christo, persecutionem patiuntur. Beati tamen qui persecutionem patiuntur propter iustitiam. Unde et ipsa per se ueritas ait: »Pater, manifestaui nomen tuum hominibus quos dedisti mihi de mundo: Tui erant et mihi eos dedisti, et sermonem tuum seruauerunt. Nunc cognouerunt quia omnia que dedisti mihi abs te sunt, quia  uerba que dedisti eis, et ipsi acceperunt et cognouerunt uere quia a te exiui, et crediderunt, quia tu me misisti. Ego pro eis rogo, non pro mundo rogo, sed pro eis quos dedisti mihi, quia tui sunt. Et mea omnia tua sunt, et tua mea sunt, et clarificatus sum in eis. Et iam non sum in mundo, et hi in mundo sunt, et ego ad te uenio. Pater sancte, serua eos in nomine tuo quos dedisti mihi, ut unum sint sicut et nos. Cum essem cum eis ego seruabam eos in nomine tuo. Quos dedisti mihi, custodiui, et nemo ex his periit, nisi filius perditionis, ut Scriptura impleatur. Nunc autem ad te uenio, et hec loquor in mundo, ut habeant gaudium meum impletum in semetipsis. Ego dedi eis sermonem tuum et mundus  odio habuit eos, quia non sunt de mundo, sicut et ego non sum de mundo. Non rogo ut tollas eos de mundo, sed ut serues eos a malo. De mundo non sunt, sicut ego non sum de mundo. Sanctifica eos in ueritate. Sermo tuus ueritas est. Sicut me misisti in mundum, et ego misi eos in mundum. Et pro eis ego sanctifico meipsum, ut sint et ipsi sanctificati in ueritate; non pro eis autem rogo tantum, sed et pro eis qui credituri sunt per uerbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint, ut mundus credat quia tu me misisti. Et ego claritatem quam dedisti mihi, dedi eis, ut sint unum sicut et nos unum sumus. Ego in eis et tu in me, ut sint consummati in unum, ut cognoscat mundus, quia tu me misisti et  dilexi eos sicut me dilexisti. Pater, quos dedisti mihi, uolo, ut ubi ego sum et illi sint mecum, ut uideant claritatem meam quam dedisti mihi, quia dilexisti me ante constitutionem mundi. Pater iuste, mundus te non cognouit, ego autem te cognoui, et hi cognouerunt, quia tu me misisti; et notum feci eis nomen tuum, et notum faciam, ut dilectio qua dilexisti me in ipsis sit et ego in ipsis .« Et idem Ioannes apostolus et euangelista in prima epistola sua loquitur, dicens: »Charissimi, diligamus inuicem, quia caritas ex Deo est. Et omnis qui diligit, ex Deo natus est, et cognoscit Deum. Qui non diligit, non nouit Deum, quia Deus caritas est. In hoc apparuit caritas Dei in nobis, quoniam Filium suum unigenitum misit Deus in mundum, ut  uiuamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit Filium suum propitiationem pro peccatis nostris. Charissimi, si sic Deus dilexit nos, et nos debemus alterutrum diligere. Deum nemo uidit unquam. Si diligamus inuicem, Deus in nobis manet, et caritas eius in nobis perfecta est. In hoc cognoscimus, quoniam in eo manemus, et ipse in nobis, quoniam de Spiritu suo dedit nobis. Et nos uidimus et testificamur, quoniam Pater misit Filium suum saluatorem mundi. Quisquis confessus fuerit, quoniam iehsu est Filius Dei, Deus in eo manet, et ipse in Deo. Et nos cognouimus, et credidimus caritati quam habet Deus in nobis. Deus caritas est et qui manet in caritate, in Deo manet, et Deus in eo.  In hoc perfecta est caritas nobiscum, ut fiduciam habeamus in die iudicii, quia sicut ille est, et nos sumus in hoc mundo. Timor non est in caritate, sed perfecta caritas foras mittit timorem, quoniam timor penam habet. Qui autem timet, non est perfectus in caritate. Nos ergo diligamus Deum, et quoniam Deus prior dilexit nos. Si quis dixerit quoniam diligo Deum et fratrem suum oderit, mendax est. Qui autem non diligit fratrem suum quem uidet, Deum quem non uidet quomodo potest diligere? et hoc mandatum habemus a Deo, ut qui diligit Deum, et diligat fratrem suum. Omnis qui credit quoniam iehsu est Christus ex Deo natus, et omnis qui diligit cum qui genuit, diligit eum qui natus est ex eo. In  hoc cognoscimus, quoniam diligimus natos Dei, cum Deum diligamus, et mandata eius faciamus, hec est enim caritas Dei, ut mandata eius custodiamus, et mandata eius grauia non sunt .«

Et per prophetam Dominus monendo ne ledantur discipuli sui, eorumque successores, inquit: Circumdat angelus Domini in gyro timentes eum, et eruet eos. Gustate et uidete quoniam bonus est Dominus. Beatus uir qui sperat in eo. Timete Dominum omnes sancti eius, quoniam non est inopia timentibus eum. Leones indiguerunt et esurierunt, querentibus autem Dominum non deerit omne bonum. Ambulate, filii, audite me, timorem Domini docebo uos. Quis est uir qui uelit uitam, diligit dies uidere  bonos? Custodi linguam tuam a malo, et labia tua ne loquantur dolum. Recede a malo et fac bonum, quere pacem et persequere eam. Oculi Domini super iustos, et aures eius ad clamorem eorum. uultus autem Domini in facientes malum, ut perdat de terra memoriam eorum. Clamauerunt iusti et Dominus exaudiuit eos, et ex omnibus tribulationibus eorum liberauit eos Dominus. Iuxta est Dominus contritis corde, et confractos spiritu saluabit. Multa mala iusto, et ex omnibus illis liberauit eum Dominus. Custodit Dominus omnia ossa eius, unum ex his non confringetur. Interficiet impium malitia, et odientes iustum culpabuntur. Redimet Dominus animas seruorum  suorum, et liberabit eos. uos ergo, fratres, super Dominum ponite corda uestra, et ipse enutriet uos, quia non dabit in eternum fluctuationem iustis. Deus autem Dominus noster deducet 48 inimicos nostros iuxta prophete uocem: »In puteum interitus, quoniam uiri sanguinum et dolosi non dimidiabunt dies suos .« uos autem semper sperate in Domino et fiduciam habetote in eo, quia ipse liberabit nos, ipse est enim benedictus a seculo usque in seculum, et regni eius non erit finis. Data XIII Kalend. Octobris, Caro uero et Carino Iu cc. consul.





INCIPIUNT DECRETA GAII PAPAE. 


 Dilectissimo fratri FELICI episcopo GAIUS.

Directas ad nos tue caritatis epistolas plenas catholice inquisitionis sollicitudine gratanter accepimus, benedicentes Domini nostri clementiam, quia tales extremis mundi partibus dignatur suis ouibus prouidere pastores per quos et pascuis ualeant salutaribus abundare, et ab iniqui lupi rapacitate seruari, ut insidias nequeant eius subreptionis incurrere. Unde certum est quia promisse uos beatitudinis gratia subsequatur, quando a uobis celestium perfectio doctrinarum tam uotiua sciscitatione perquiritur, scriptum est enim: »Beati qui scrutantur testimonia eius, et in toto corde exquirunt eum .« Hoc ergo, frater carissime, propositum tue consultationis tota mente tractantes, de te quoque prouenire confidimus, qui regulam catholice  fidei iisdem studes tenere uestigiis, quibus eam in apostolica sede cognoscis esse fundatam. Et quamuis sonus eorum toto orbe diffusus, et usque ad fines orbis terre uerba eorum distensa dilectionis tue corda Christo probauerunt esse fidelia, tamen si quid ex his in Ecclesia que tue gubernationi, Domino auxiliante, commissa est, nec dum plena luce claruerit, ad eumdem fontem de quo illa salutaris manarat lympha recurritis, id est, quod debita caritate sumus amplexi, quia fiducialiter de his unde apud eos obseruantiam esse dixistis ambiguam nostram uoluistis responsione firmari. Quapropter dilectionem tuam in Domino salutantes, de singulis quod iuxta catholicam disciplinam teneat apostolice sedis auctoritas,  subiectis aliquibus etiam sanctarum capitulis regularum te credimus instruendum. Primo quidem scias paganos et hereticos non posse Christianos accusare, aut uocem infamationis inferre, deinde nemo unquam episcopum apud iudices seculares aut alios clericos accusare presumat. Et si quis episcopus, presbyter aut diaconus, uel quilibet clerici apud episcopos  fuerint  accusati, quicunque fuerit, siue ille sublimis uir honoris, siue ullius alterius dignitatis qui hoc genus illaudabilis intentionis arripuerit, nouerit probationis documenta se debere inferre. Si quis ergo circa huiusmodi personas non probanda detulerit, auctoritate huius sanctionis intelligat se iacturam infamie sustinere, ut damno pudoris estimationis dispendio, discat sibi aliene uerecundie impune insidiari saltem de cetero non licere. Nam qualiter ad concilium ueniatur, aut qualiter de suis rebus exspoliatis, uel eiectis a sedibus propriis, aut qui accusatores sunt recipiendi, quiue non sint, aut qualiter eiectis et exspoliatis sint omnia legibus redintegranda que eis ablata sunt, quia priusquam hoc factum fuerit nullum crimen eis obiicere poterit, et qualiter illis inducie post integram restaurationem anniuersarie  uel sex mensium indulgende sint, et qualiter sua omnia licenter et pacifice absque ullius graui impedimento disponere, et suorum amicorum et ecclesiasticorum Patrum conciliis uti debeant sufficienter ab apostolis suorumque decessoribus ac nostris predecessoribus statutum esse putamus; super his autem non reor amplius nunc fore disputandum, nisi si surrexerint talia que adhuc non sunt manifesta. Si eorum autem statuta non habueritis, mittite fidelissimos scriptores qui hec coram fidelibus testibus excipere, uobisque [reportare] sub stipulatione ualeant.

Ceterum ut satis faciam consultis tuis, de uerbo incarnationis et ueritatis, quicunque illi sunt ita obcecati  et a lumine ueritatis alieni, ut uerbi Dei a tempore incarnationis denegent ueritatem, ostendant in quo sibi Christianum nomen usurpent, et cum Euangelio ueritatis equa ratione concordent. Si per uirginis partum aut caro sine Deitate, aut Deitas est orta sine carne, sicut enim negari non potest euangelista dicente quod »uerbum caro factum est, et habitauit in nobis ,« ita negari non potest  »quoniam quidem  Deus erat in Christo mundum reconcilians sibi ;« que autem reconciliatio posset esse qua humano generi repropitiaretur Deus, si hominis causam mediator Dei hominumque non susciperet? Qua uero ratione ueritatem mediatoris impleret, nisi qui in forma Dei equalis est Patri, in forma serui particeps esset et nostri ut mortis uinculum unius preuaricatione contractum, unius morte qui solus morti nichil debuit solueretur? Effusio enim iusti sanguinis Christi tam fuit diues ad pretium, ut si uniuersitas captiuorum in Redemptorem suum crederet, nullum diaboli uincula retinerent, quoniam sicut Apostolus ait: »Ubi autem abundauit delictum superabundauit gratia .« Et cum sub peccati preiudicio nati potestatem acceperint ad iustitiam  renascendi, ualidius factum est donum libertatis quam debitum seruitutis. Quam itaque in huius sacramenti presidio spem relinquunt qui in Saluatore nostro negant humani corporis ueritatem? Quis est, ut ait Apostolus, qui »tradidit semetipsum pro nobis oblationem et hostiam Deo in odorem suauitatis? « Aut quod unquam sacrificium sacratius fuit quam quod uerus eternus Pontifex altari crucis per immolationem sue carnis imposuit. Licet in conspectu Domini pretiosa iustorum mors fuit, nullius tamen insontis occisio redemptio fuit mundi. Acceperunt iusti, non dederunt coronas. De fortitudine fidelium exempla nata sunt patientie non dona iustitie, singulares quippe in singulis mortes fuerunt, nec alterius quisquam debitum suo fine  persoluit, cum Filius hominis unus solus Dominus noster iehsu Christus qui uere erat agnus immaculatus exstiterit, in quo omnes crucifixi, omnes mortui, omnes sepulti, omnes sunt etiam suscitati. De quibus ipse dicebat: »Si exaltatus fuero a terra, omnia traham ad meipsum .« Fides etenim iustificans impios, et creans iustos ad humanitatis retracta perticipium in illo acquirit salutem, in quo solus homo se inuenit innocentem, liberum habens per gratiam Dei de eius potentia gloriari, qui contra hostem humani generis in carnis nostre humilitate congressus, his uictoriam suam tribuit, in quorum corpore triumphauit; licet ergo in uno Domino nostro Iesu Christo uero Dei atque hominis filio uerbi et carnis una persona sit, que  inseparabiliter atque indiuise communes habeat actiones, intelligende tamen sunt ipsorum operum qualitates. Et sic uere fidei contemplatione cernendum est ad que prouehatur humilitas carnis, et ad que inclinetur altitudo Deitatis, quod sit quod caro sine uerbo non agit, et quod sit quod uerbum sine carne non efficit. Sine uerbi enim potentia nec conciperet uirgo, nec pareret, et sine ueritate carnis obuoluta pannis infantia non iaceret. Sine uerbi enim potentia non adorarent Magi puerum stella indice declaratum; sine ueritate carnis non iuberetur transferri in Aegyptum puer et ab Herodis persecutione subduci: sine uerbi potentia non diceret uox Patris missa de celo: »Hic est Filius meus dilectus in  quo mihi complacui, ipsum audite ;« et sine ueritate carnis non protestaretur Ioannes: »Ecce Agnus Dei, ecce qui tollit peccata mundi :« sine uerbi potentia non ieret reintegratio debilium et uiuificatio mortuorum, et sine ueritate carnis, nec cibus ieiunio, nec somnus esset necessarius fatigato, postremo sine uerbi potentia non se Dominus Patri profiteretur equalem, et sine ueritate carnis non idem diceret Patrem se esse maiorem, cum catholica fides utrumque suscipiat, utrumque defendat, que secundum confessionem beati Petri apostoli unum Christum Dei Filium et hominem credit et uerbum. Quamuis itaque in illo ex quo in utero uirginis uerbum caro factum est, nichil unquam in utraque forma aliquid diuisionis exstiterit,  et per omnia incrementa corporea unius persone fuerint totius temporis actiones. Ea ipsa namque, ut ita dicam, que inseparabiliter facta sunt nulla commistione confundimus, sed quod cuiusque forme sit ex operum qualitate sentimus. Dicant ergo isti hypocrite qui cecis mentibus lumen nolunt recipere ueritatis in qua forma crucis ligno Dominus maiestatis Christus affixus sit, quod iacuerit in sepulcro, et reuoluto lapide monumenti que tertia die caro resurrexit? Et quia post resurrectionem suam non credentes quosdam discipulos arguebat, et hesitationem cunctantium confutabat cum diceret: »Palpate et uidete quia spiritus carnem et ossa non habet, sicut me uidebitis habere ,« et apostolo Thome: »Infer manum tuam in latus  meum, et uide manus meas et pedes, et noli esse incredulus, sed fidelis ,« quia utique manifestatione corporis sui iam hereticorum mendacia destruebat, ut uniuersa Ecclesia Christi innouanda doctoris hoc non sibi dubitaret credendum, quod apostoli susceperant predicandum, ac si in tantam lucem ueritatis tenebras suas heretica obturatio non relinquit, ostendant unde sibi spem uite polliceantur eterne, ad quam nisi per mediatorem Dei et hominum hominem Iesum Christum non potest perueniri. Sicut enim ait beatus Petrus apostolus: »Nec est aliud nomen datum hominibus, sub celo in quo oporteat nos saluos fieri ,« nec est redemptio captiuitatis humane, nisi in sanguine eius qui dedit semetipsum redemptionem  pro omnibus, et qui, sicut predicat apostolus Paulus: »Cum in forma Dei esset non rapinam arbitratus est se esse equalem Deo, sed semetipsum exinaniuit formam serui accipiens, in similitudinem hominum factus et habitu inuentus ut homo. Humiliauit semetipsum factus obediens Patri usque ad mortem, mortem autem crucis; propter quod et Deus exaltauit illum, et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum. Et omnis lingua confiteatur quia Dominus iehsu Christus in gloria est Dei Patris .« Cum ergo unus sit Dominus iehsu Christus et uere Deitatis uereque humanitatis in ipso una prorsus  eademque persona sit, exaltationem tamen quam illum, sicut doctor gentilium dixit, exaltauit Deus et donauit illi nomen quod est super omne nomen, ad eam intelligimus pertinere formam que ditanda erat tante glorificationis augmento. In forma quippe Dei equalis erat Filius Patri, et inter genitorem atque unigenitum nulla erat in essentia discretio, nulla in maiestate diuersitas, nec per incarnationis mysterium aliquid decesserat uerbo, quod ei Patris munere redderetur. Forma autem serui, per quam impassibilis Deitas sacramentum magne pietatis impleuit, humana humilitas est, in gloria diuine pietatis euecta est, in tanta unitate ab ipso conceptu uirginis deitate et humanitate conserta, ut nec sine homine diuina, nec sine Deo agerentur humana.

 Propter quod sicut Dominus maiestatis dicitur crucifixus, ita qui ex sempiternitate equalis est Deo dicitur exaltatus, quia inseparabiliter manente unitate persone unus atque idem est et totus hominis filius propter carnem, et totus Dei Filius propter unam cum Patre deitatem. Quidquid enim in tempore accepit Christus secundum hominem accepit, cui que non habuit conferrentur; nam secundum potentiam diuinitatis indifferenter omnia que habet Pater, etiam Filius, et que in forma serui a Patre accepit eadem forma Dei etiam ipse donauit, secundum Dei enim formam ipse et Pater unum sunt. Secundum formam serui non uenit facere uoluntatem suam, sed uoluntatem eius qui misit eum, secundum formam serui tristis est anima eius usque ad mortem.  Et idem ipse, sicut Apostolus predicat, est diues et pauper; diues quia Euangelista dicente: »In principio erat uerbum et uerbum erat apud Deum et Deus erat uerbum ,« hoc erat in principio apud Deum, omnia per ipsum facta sunt, et sine ipso factum est nichil. Pauper uero quia propter nos uerbum caro factum est, et habitauit in nobis. Que autem est exinanitio eius queue paupertas, nisi forme seruilis acceptio per quam uerbi maiestate reuelata dispensatio humane redemptionis impleta est? Nam quia captiuitatis nostre resolui originalia uincula non poterant, nisi existeret homo nostri generis quem nature, quem peccati preiudicia non tenerent, et qui immaculato sanguine suo chirographum letale dilueret, sicut ab  initio erat diuinitus preordinatum, ita est in plenitudine temporis perfectum, ut multis modis significata 49 promissio in diu exspectatum ueniret effectum, nec posset esse ambiguum quod continuis testificationibus semper fuerat nuntiatum. In magno autem sacrilegio se uersari hereticorum manifestat impietas, cum specie diuinitatis honorande humane carnis in Christo denegant ueritatem, et religiose existimant credi, si dicatur in Saluatore nostro uerum non esse quod saluat, cum ita secundum promissionem  omnia secula percurrentem mundus sit Deo reconciliatus in Christo, ut, nisi uerbum dignaretur caro fieri, nulla posset caro saluari. Omne enim sacramentum Christiane fidei magno  decoloratur obscuro, si lux ueritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis ueritate, quia omnes apostoli apostolorumque discipuli, et preclari Ecclesiarum quique doctores qui ad martyrii coronam uel ad confessionis meruerunt gloriam peruenire, in huius fidei lumine splenduerunt consonis utique sententiis intonantes, quod in Domino Iesu Christo deitatis et carnis una sit confitenda persona. Qua autem rationis similitudine, qua diuinorum uoluminum portione heretica  impietas se estimat adiuuari, que ueritatem negat corporis Christi, cum hanc non lex testificari, non propheta precinere, non Euangelia docere, non ipse destiterit Christus ostendere? Querant per omnem seriem Scripturarum quo tenebras fugiant, non quo uerum lumen obscurent; et per omnia secula ita ueritatem inueniunt coruscantem ut magnum hoc mirabile sacramentum ab initio uideant creditum, quod est in fine completum. De quo cum sanctarum litterarum nulla pars sileat, sufficit quedam consona ueritatis signa posuisse quibus diligentia fidei in splendidissimam latitudinem dirigatur et sincera intelligentia luce prospiciat, quod in Filio Dei, qui se incessabiliter filium hominis hominem profitetur, non sit Christianis erubescendum, sed constantissime gloriandum,  quoniam : »Magnum est pietatis sacramentum quod manifestatum est in carne iustificatum est, in spiritu apparuit angelis, predicatum est gentibus, creditum est in hoc mundo, assumptum est in gloria .«

De episcoporum uero, et presbyterorum, diaconorumque et sequentium clericorum ordinationibus sanctos apostolos et successores eorum, ac precipue Anacletum, et preterea alios sufficienter statuisse cognoscimus; et idcirco non est necesse nunc replicari, nisi quod illi non statuerunt. Illud tamen nos statuentes, uobis et omnibus seruare mandamus, ut ad ordines ecclesiasticos sic accedant, in ecclesia qui ordinari merentur, id est: si quis episcopus esse mereretur sit primo ostiarius, deinde lector, postea  exorcista, inde sacretur accolitus, demum uero subdiaconus, deinde diaconus, et postea presbyter, et exinde, si meretur, episcopus ordinetur. Et regiones, sicut in hac urbe fecimus, per singulas urbes que populose fuerint diaconibus diuidentur. Et quecunque difficiles questiones per singulas prouincias exorte fuerint, semper ad sedem apostolicam referantur. Bene uale, frater, et ora pro nobis. Data Kalend., Martii, Diocletiano et Constantio uero Iu cc. cons





INCIPIUNT DECRETA MARCELLINI PAPAE. 


 MARCELLINUS, episcopus sancte Ecclesie catholice urbis Romane, SALOMONI cepiscopo in Domino salutem.

Quam laudabiliter pro catholice fidei ueritate mouearis et qui sollicite Dominico gregi deuotionem officii pastoris impendas, tradita nobis per diaconum tuum fraternitatis tue scripta demonstrant, quibus notitie nostre insinuare curasti qui errorum morbi in regionibus uestris modo exorti sunt. Nam epistole sermo, et commonitorii series et libelli tui textus eloquitur quod quidam, errore decepti, dicunt ideo Patrem maiorem Filio esse, quia illi soli sacrificium immolatur et quod Filius nullam cum Patre communionis operam habeat, et quod illud propheticum de solo Patre dictum sit: »Sciant gentes, quoniam nomen  tibi Deus, tu solus Altissimus super omnem terram ,« siue quod ideo minor est Filius, quia ipse in cruce pendens dixit: »Deus, Deus meus, quare me dereliquisti .« Quibus competens et congruum reddatur responsum, quia sicut Patre, ita etiam Filio non solum Christianis temporibus, uerumetiam a priscis temporibus sacerdotibus, uariis multisque modis probamus sacrificium fuisse oblatum, Daniele, propheta dicente: »Non est locus  ad sacrificandum nomini tuo et inuenire misericordiam, sed in anima contrita et in spiritu humilitatis suscipiamur. Et sicut holocaustomata arietum et taurorum agnorumque pinguium, ita fiat sacrificium nostrum in conspectu tuo hodie ut placeat tibi ,« et ut Filium fuisse agnoscas, cui hi tres pueri sacrificium se confessi sunt obtulisse, ex ipsius regis ac tyranni qui eos in fornacem ignis mitti preceperat confessione addisce qui se cum tribus, quartum in ipso estuantis camini incendio sociatum prodidit conspexisse. »Nonne, inquit, tres uiros misimus in fornacem uinctos? Et dixerunt ei: uere rex; et dixit: Ecce ego uideo quatuor uiros solutos, et deambulantes in medio ignis, et aspectus quarti similis Filio Dei est .« Idem Dei Filius per prophetam loquitur dicens: »Tibi offerent reges munera .« Et ut hec de Filio Dei se dixisse doceret, dixit: »Reges Tharsis et insule munera offerent, reges Arabum et Saba dona adducent, et adorabunt eum omnes reges, omnes gentes seruient  ei .« Et ut hec omnia superius designata Christo Filio Dei doceamus fuisse oblata, in natiuitate eiusdem Dei que secundum carnem facta est probamus fuisse completa Euangelio comprobante: »Cum natus esset iehsu in Bethlehem Iude in diebus regis Herodis, ecce magi ab Oriente uenerunt Hierosolymam, dicentes: Ubi est qui natus  est rex Iudeorum .« Et infra: »Et intrantes domum inuenerunt puerum cum Maria matre eius, et procidentes adorauerunt eum, et apertis thesauris suis obtulerunt ei munera, aurum, thus, myrram .« Sacrificium itaque quod a Christianis sacris altaribus admouetur non solum Deo Patri sed etiam Filio communi deuotione offertur, quoniam nec Pater sine Filio potest offerri, neque a Filio sine Patre sentiri.

Quod autem communem operam habeant Pater et Filius, hoc modo docetur dum primi hominis plasma Deus ad imaginem Dei communi operationis uirtute fecisse fertur, Scriptura dicente: »Faciamus hominem ad imaginem et simulitudinem nostram .« Item ibi: »Descendamus et confundamus ibi linguam  eorum .« »Et pluit Dominus a Domino ignem et sulphur super Sodomam .« Et in Euangelio: »Pater meus usque modo operatur et ego operor .« Similiter et »opera que ego facio non sunt mea, sed eius qui misit me Patris ,« que omnia non discretam Patris et Filii potentiam monstrant, sed unam diuinitatis operationem annuntiant. Et is qui paternum opus exsequitur, a paternis operibus alienus esse non creditur. Si autem ex euangelio Filium Dei cognosceres Altissimum nuncupatum, nunquam Filio derogans hoc de solo Deo Patre dictum poneres testimonium, cum scriptum sit: »Tu, puer, propheta Altissimi uocaberis .« Et ut Filius cum Patre indiscrete in altissimis habitasse credatur, Salomonis testimonio comprobatur:  »Ego  habitaui in altissimis et thronus meus in columna nubis .« Et in psalmo nonagesimo secundo: »Tu autem Altissimus es in eternum, Domine, quoniam ecce inimici tui peribunt.« Nam cum diabolus thronum suum contra Creatoris sui thronum in altissimis collocaret, elatus superbia, hec ausus est nefando ore depromere: »Ponam sedem meam ad Aquilonem ; ascendam super sidera celi, sedebo super montes excelsos, et ero similis Altissimo .« Item in Salomone: »Ne dixeris, peccaui, et quid accidit mihi triste, Altissimus enim patiens est redditorum .« Si auditum cordis tui Scripturis non uis accommodare diuinis, que Filium doceant Altissimum nuncupatum, uel diabolo  crede qui contra Opificis sui thronum sedem sibi uoluit collocare. Ut eum agnoscatis Filium a Patre  non fuisse penitus derelictum, hoc de se in Euangelio posuit testimonium: »Pater qui me misit, mecum est et non reliquit me solum, quia que placita sunt ei facio semper .« Unde pro surreptione mandamus, ut omnis cura atque  sollicitudo inuigilet, nec fides temeretur aut uioletur. Iam nullus est ignorantie locus, nullus utatur simplicitatis excusatione preterita. Scienti peccare necessaria est confusio, et quod errore contraxit scientia reformetur. Ista, frater, tene, et hec doce. Utinam ad plenioris affatus satietatem presentie tue nobis gaudia contigissent, ut gratularemur nos et colloquio et presentia tui frui quam sumus ante scripta complexi. uerumtamen probasti, dilectissime frater, quo christianam fidem ueneraris affectu, dum ea que ad regulas Patrum pertinent, et ad mandata catholica sine aliqua culpe transgressione seruare et, spreta heretica et nociua doctrina, catholica et apostolica tenere precepta, et recte fidei regulas docere atque seruare. Hec, frater carissime, et alia que Patrum regulis continentur in labiis et cordibus nostris indiuisa retractatione meditemur, et sicut  scriptum est: »Narremus ea finis nostris, ut ea meditentur in cordibus suis, sedentes in domo, ambulantes in itinere, dormientes atque surgentes ,« quia »beatus in Domino, qui in lege eius meditabitur die ac nocte .« Hoc et Magister gentium secutus discipulum suum instruens admonet; »Hec meditare, in his est ,« subiicies plenitudinem, attende doctrine tibi, quoniam si fidelibus sine intermissione incumbimus institutis, separamur a uitiis, dum impensa cura diuino operi, humano locum non relinquit errori. Quod si ea que predicta sunt ualidis teneantur fixa radicibus, nec a paterna traditione receditur, et constanter questionibus obuiatur ac prauorum intentio cassatur, bonorumque fides et constantia roboratur. Data uIII Idus Septemb., Diocletiano et Constantino C. cc. consulibus.





TEM EPISTOLA MARCELLINI PAPAE.


 Dilectissimis tratribus uniuersis episcopis, per orientales prouincias constitutis, MARCELLINUS episcopus.

Quid tam dulce sollicito quam quod mihi de uobis innotescunt illa que cupio? Quid tam religiosis conueniens institutis quam ut inter se sacerdotes pacem  conseruent? Plena fateor, gratulatione suscepi quod uotiua mihi de caritate que inter uos est Ecclesiarum pacem in litteris indicastis, sponte mihi quidquid hortari poteram, quidquid monere delatum est, »confirmet hoc Deus, quod est operatus in nobis ,« et que precepit pro animarum salute facienda, hec ipse, qui precepit, pro ea qua nos redemit pietate, faciat. Et his tam bonis nuntiis nos quoque religiosam sanctorum uicem reddimus  nuntiorum. Quidquid cum Orientalibus quos ad Ecclesie corpus unitatemque reuocatos dudum Dei nostri ope litteris significauimus destinatis, denuo cum apertum fuerit repetitis uobiscum participamus indiciis. Mox pro nostro edicto ab Orientalibus missa legatio est, certa sperauit, certa consuluit, sed facimus de his que fuerunt dicenda compendia. Ipsius potius ad instruendam notitiam uestram que a nobis sunt responsa dirigentes, ne quod sibi sub spatio prolixiore terrarum aut opinio uindicet, aut error assumat, cum ad rerum fidem ipsam teneri sufficiat ueritatem. Quid autem, ad continentiam nostrarum pertinet litterarum, oportuit quidem desideria plenius expedire. Quapropter scitote uos a persecutione fratrum et ab omni litigio abstinere debere, dicente  Scriptura: »Seruum Dei non oportet litigare ,« nec quidquam nocere, sed omnes persecutores Ecclesie seruorumque eius uestris redargutionibus corrigere, testante Apostolo: »argue, obsecra, increpa .« Quecunque ergo contentiones inter Christianos orte fuerint ad Ecclesiam deferantur et ab Ecclesiasticis uiris terminentur. Maior autem non potest a minore iudicari, nec episcopi pontifici a quo consecrari probantur, preiudicium inferre  ullum possunt. Quod si presumptum fuisse cognoscitur, uiribus carere non dubium est, nec posse inter ecclesiastica ullo modo statuta censeri; clericus uero cuiuslibet ordinis absque pontificis sui permissu 50 nullum presumat ad seculare iudicium attrahere, nec laico quemlibet clericum liceat accusare, detractiones tamen et accusationes atque persecutiones inter Christianos oppido uitande sunt; quia licet pauci simus in comparatione aliorum, si tamen unanimes fuerimus facilius aduersariis resistemus. Sanctus enim protomartyr Stephanus lapidabatur, sed iehsu suscipiebat plagas, ideo unicuique prouidendum est, ne aliquem iniuste iudicet aut puniat, ne Iesum iudicet aut puniat. Et Dominus in Euangelio ait: »Nolite iudicare, ut non iudicemini, in quo  enim iudicio iudicaueritis, iudicabimini .« Unde et Doctor gentium loquitur dicens: »Hoc igitur dico et testificor in Domino, ut iam non ambuletis, sicut gentes ambulant, in uanitate sensus sui tenebris obscuratum habentes intellectum, alienati a uita Dei per ignorantiam que est in illis propter cecitatem cordis ipsorum. Qui desperantes semetipsos tradiderunt impudicitie in operationem immunditie omnisque auaritie. uos autem non ita didicistis Christum, si tamen illum audistis, et in ipso edocti estis, sicut est ueritas in Iesu deponere uos secundum pristinam conuersationem ueterem hominem qui corrumpitur secundum desideria erroris. Renouamini autem spiritu mentis uestre et induite nouum hominem qui secundum Deum creatus  est, in iustitia et sanctitate ueritatis. Propter quod deponentes mendacium loquimini ueritatem unusquisque cum proximo suo, quoniam sumus inuicem membra. Irascimini et nolite peccare. Sol non occidat super iracundiam uestram; nolite locum dare diabolo, qui furabatur iam non furetur, magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus ex ore uestro non procedat. Sed, si quis  bonus est ad edificationem opportunitatis, ut det gratiam audientibus. Et nolite contristare Spiritum sanctum Dei, in quo signati estis in diem redemptionis. Omnis amaritudo, et ira, et indignatio, et clamor, et blasphemia tollatur a uobis cum omni malitia. Estote autem inuicem benigni, et misericordes donantes inuicem, sicut et Deus in Christo donauit uobis. Estote ergo imitatores Dei sicut filii karissimi, et ambulate in dilectione sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis. Fornicatio autem et omnis immunditia, aut auaritia nec notetur in uobis, sicut decet sanctos, aut turpitudo, aut stultiloquium, aut scurrilitas que ad rem non pertinet, sed magis gratiarum actio; hoc enim scitote  intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei; nemo uos seducat inanibus uerbis, propter hec enim uenit ira Dei in filios diffidentie, nolite ergo effici participes eorum. Eratis enim aliquando tenebre, nunc autem lux in Domino, ut filii lucis ambulate. Fructus enim lucis est in omni bonitate et iustitia et ueritate, probantes quid sit beneplacitum Deo. Et nolite communicare operibus infructuosis tenebrarum, magis autem redarguite. Que enim in occulto fiunt ab ipsis turpe est dicere. Omnia autem que arguuntur a lumine manifestantur. Omne enim quod manifestatur lumen est, propter quod dicit: Surge qui dormis, et exsurge a mortuis et illuminabit te Christus. uidete  itaque, fratres, quomodo caute ambuletis, non quasi insipientes, sed ut sapientes redimentes tempus, quoniam dies mali sunt. Propterea nolite fieri imprudentes, sed intelligentes que sit uoluntas Dei. Et nolite inebriari uino in quo est luxuria, sed implemini  Spiritu loquentes uobismetipsis in psalmis et hymnis et canticis spiritualibus, cantantes et psallentes in cordibus uestris, Domino gratias agentes semper pro omnibus in nomine Domini nostri Iesu Christi, Deo et Patri subiecti inuicem in timore Christi .« Omne enim quod irreprehensibile est, catholica defendit Ecclesia. Non licet ergo imperatori uel cuiquam pietatem custodienti aliquid contra mandata diuina presumere, nec quidquam quod euangelicis propheticisque et apostolicis regulis obuiat agere. Iniustum enim iudicium et definitio iniusta regis metu uel iussu a iudicibus ordinata non ualeat, nec quidquid quod contra euangelice, uel prophetice, aut apostolice doctrine constitutionem, successorumue eorum, siue sanctorum  Patrum actum fuerit, stabit. Et quod ab infidelibus aut hereticis factum fuerit omnino cessabitur. uos autem state in fide, uiriliter agite, et omnia uestra cum caritate fiant, huius rei gratia  flecto genua mea ad Patrem Domini nostri Iesu Christi, ex quo omnis paternitas in celis et in terra nominatur, ut det uobis secundum diuitias glorie sue uirtutem corroborari per Spiritum eius, in interiore homine habitare Christum per fidem in cordibus uestris in caritate radicati et fundati, ut possitis comprehendere cum omnibus sanctis que sit latitudo, longitudo et profundum et altitudo, scire etiam supereminentem scientie caritatem Christi, ut impleamini in omnem plenitudinem Dei. Ei autem qui potens est omnia facere superabundanter quam  petimus aut intelligimus secundum uirtutem que operatur in nobis, ipsi gloria in Ecclesia et in Christo Iesu in omnibus generationibus seculi seculorum. Amen. Data u Idus Decemb. Diocletiano uI, et Maximo uIII, Iu cc. consul.





INCIPIUNT DECRETA MARCELLI PAPAE. 


 Dilectissimis fratribus, uniuersis episcopis per Antiochenam prouinciam constitutis, MARCELLUS.

Sollicitudinem omnium Ecclesiarum, iuxta Apostolum circumferentes diuine circa nos gratie memores esse debemus, qui nos per dignationis sue misericordiam ob hoc ad fastigium sacerdotale prouexit, ut mandatis ipsius inherentes, in quadam sacerdotum eius specula constituti prohibeamus illicita, et sequenda doceamus. Unde, directis per Bonifacium diaconum nostrum litteris, admonemus ut que male pullulant abscindantur, et malefacta corrigantur, atque bona sectentur, et Patrum nostrorum exempla et statuta imitentur. Rogamus ergo uos, fratres, ut non aliud doceatis, neque sentiatis quam quod a beato Petro apostolo, et a reliquis apostolis et Patribus accepistis. Ab illo enim primo instructi estis, ideo non oportet uos proprium derelinquere Patrem,  et alteros sequi, ipse enim caput est totius Ecclesie, cui ait Dominus: »Tu es Petrus, et super hanc petram edificabo Ecclesiam meam ,« et reliqua. Eius enim sedes primitus apud uos fuit que postea iubente Domino Romam translata est, cui adminiculante gratia diuina hodierna presidemus die. Nec ab eius dispositione nos deuiare oportet, ad quam cuncta maiora ecclesiastica negotia diuina disponente gratia iussa sunt referenda, ut ab ea regulariter disponantur a qua sumpsere principia, si uestra uero Antiochena, que olim prima erat, Romane cessit sedi, nulla est que eius non subiecta sit ditioni, ad quam omnes quasi ad caput, iuxta apostolorum eorumque successorum sanctiones, episcopi qui uoluerint uel quibus necesse fuerit suffugere, eamque appellare debent, ut inde accipiant tuitionem et liberationem unde acceperunt  informationem atque consecrationem. Quod omnibus minime conuenit denegare episcopis, sed absque ulla custodia aut excommunicatione, uel damnatione, uel exspoliatione libere ire concedatur. Simulque idem inspirante Domino constituerunt ut nulla synodus fieret preter eiusdem sedis auctoritatem, nec ullus episcopus, nisi in legitima synodo suo tempore apostolica auctoritate conuocata, super quibuslibet criminibus pulsatus, audiatur uel iudicetur, quia  episcoporum iudicia et summarum causarum negotia, siue cuncta dubia apostolice sedis auctoritate sunt agenda et finienda, et omnia comprouincialia negotia huius sancte, uniuersalis, et apostolice Ecclesie sunt retractanda iudicio, si huius Ecclesie pontifex preceperit. Nec  cui liceat sine preiudicio Romane Ecclesie  custodire, relictis his sacerdotibus qui in eadem prouincia Dei Ecclesias nutu diuino gubernant, ad alias conuolare prouincias, uel aliarum prouinciarum episcoporum iudicium experiri uel pati, sed omnibus eiusdem prouincie episcopis congregatis iudicium auctoritate huius sedis terminetur; quod tamen  per eius uicarios, si libuerit, erit tractandum, et quidquid iniuste actum est reformandum. Pastoralis ergo cura officii nos admonet et destitutis succurrere, et cuncta neglecta uel male acta reformare, ut ignis ille, quem Dominus ueniens misit in terram, motu crebro emendationis, uel crebre meditationis agitatus sic calescat ut ferueat, et sic inflammetur  ut luceat.

Sepe enim dicendum et agendum est quia mala pullulantia fraterna caritate oportet resecari, ut bona crescendi et augmentandi amplissimum locum inueniant. »Nolite ergo  plures fieri magistri mei, fratres, scientes, quoniam maius iudicium sumitis.« In multis enim offendimus omnes. Si quis in uerbo non offendit, hic perfectus est uir, potest etiam freno circumducere totum corpus. Si autem equorum frenos in ora mittimus, ad consentiendum nobis et omne corpus illorum circumferimus. Ecce et naues, cum magne sint et a uentis ualidis minentur, circumferuntur autem a modico gubernaculo ubi impetus dirigentis uoluerit, ita et  lingua modicum quidem membrum est et magna exaltat. Ecce quantus ignis qui magnam siluam incendit! Et lingua ignis est, uniuersitas iniquitatis. Lingua constituitur in membris nostris, que maculat totum corpus et inflammat rotam natiuitatis nostre inflammata a gehenna. Omnes enim nature bestiarum et uolucrum et serpentum, etiam ceterorum domantur, et domita sunt a natura humana. Linguam autem nullus hominum domare potest; inquietum malum, plena ueneno mortifero. In ipsa benedicimus Deum et Patrem, et in ipsa maledicimus homines qui ad similitudinem Dei facti sunt. Ex ipso ore benedictio procedit et maledictio. Non oportet, fratres mei, hec ita fieri. Nunquid fons de eodem foramine emanat dulcem et amaram aquam? Nunquid  potest, fratres mei, ficus oliuas facere, aut uitis ficus? Sic neque salsa dulcem potest facere aquam. Quis sapiens et disciplinatus inter nos, ostendat ex bona conuersatione opera sua in mansuetudine sapientie? Quod si zelum animarum habetis et contentiones sunt in cordibus uestris, nolite gloriari et mendaces esse aduersus ueritatem; non enim est ista desursum descendens, sed terrena, animalis, et diabolica. Ubi enim zelus et contentio, ibi inconstantia et omne opus prauum. Que ante desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordia, et fructibus bonis, indicans sine dissimulatione. »Fructus autem iustitie in pace seminatur facientibus pacem .« »Propter  quod succincti lumbos mentis uestre, sobrii, perfecti sperate in eam que offertur uobis gratiam, in reuelatione Iesu Christi, quasi filii obedientie non configurati prioribus ignorantie uestre desideriis, sed secundum eum qui uocauit uos sanctum, ut et ipsi facti sancti in omni conuersatione sitis, quoniam scriptum est: Sancti eritis, quoniam ego sanctus sum. Et si Patrem, inuocatis eum qui sine acceptione personarum iudicat, secundum unuiuscuiusque opus in timore incolatus uestri tempore conuersamini. Scientes quod non corruptibili auro uel argento redempti estis de uana uestra conuersatione paterne traditionis, sed pretioso sanguine Agni, quasi incontaminati et immaculati Iesu Christi, precogniti quidem ante constitutionem mundi, manifestati  autem nouissimis temporibus propter uos, qui per ipsum fideles estis in Deo, qui suscitauit eum a mortuis, et dedit ei gloriam ut fides nostra et spes esset in Deo. 51 Animas uestras castificantes in obedientia caritatis, in fraternitatis amore, simplici ex corde inuicem diligite attentius, renati non ex semine corruptibili, sed incorruptibili per uerbum Dei uiui et permanentis, quia omnis caro ut fenum, et omnis gloria eius tanquam flos feni; exaruit fenum et flos eius decidit, uerbum autem Domini manet in eternum. Hoc est autem uerbum quod euangelizatum est in uobis. Deponentes quidem omnem malitiam et omnem dolum et simulationes, et inuidias et omnes detractiones, sicut modo geniti infantes rationabiles sine dolo lac concupiscite, ut in eo crescatis  in salutem, si gustatis quoniam dulcis est Dominus. At quem attendentes lapidem uiuum ab hominibus quidem reprobatum, a Deo autem electum et honorificatum, et ipsi tanquam lapides uiui superedificamini, domos spirituales, sacerdotium sanctum offerre spirituales hostias acceptabiles Deo per Iesum Christum, propter quod continet Scriptura: Ecce pono in Sion lapidem summum, angularem et electum, pretiosum, et qui crediderit in eum non confundetur, uobis igitur honor credentibus, non credentibus autem lapis, quem reprobauerunt edificantes, hic factus est in caput anguli. Et lapis offensionis et petra scandali his qui offendunt uerbo, nec credunt in quo et positi sunt. uos autem genus electum,  regale sacerdotium, gens sancta, populus acquisitionis, ut uirtutes annuntietis eius qui de tenebris uos reuocauit in admirabile lumen suum . Estote ergo, karissimi, prudentes et uigilate in orationibus; ante omnia autem mutuam in uobismetipsis caritatem continuam habentes, quia caritas operit multitudinem peccatorum, hospitales inuicem sine murmuratione unusquisque sicut accepit  gratiam in alterutrum illam administrantes sicut boni dispensatores multiformis gratie Dei. Si quis loquitur quasi sermones Dei. Si quis ministrat tanquam ex uirtute quam administrat Deus ut in omnibus honorificetur Deus per Iesum Christum, cui est gloria et imperium in secula seculorum. Amen. « Data Kalend. Aprilis, Maxentio et Maximo Iu cc. consul.





EPISTOLA MARCELLI PAPAE AD MAXENTIUM TYRANNUM.


 MARCELLUS episcopus sancte et apostolice et catholice urbis Rome, MAXENTIO.

Magistra bonorum omnium caritas que nichil rapit extraneum, nichil agit asperum, nichil confusum, nichil factiosum, nichil quod honori diuino repugnet, anime proprie noceat, aut proximi commodo deroget,  oblita sui, non que sua sunt, sed que Dei uel proximi querens, nemini inuidens omnibus consulens, non seuiens, sed compatiens, non rapiens, sed largiens, non murmurans, sed omnia equanimiter tolerans, si in te perfecte habitaret, temperares animum a malis, seuire desineres, id est, Dei Ecclesiam ac sanctos eius persequi cessares, tyrannidi modum imponeres, furorem cohiberes, humanitati inuigilares, modestiam amplectereris, et bonis potioribus frui satageres. Charitas enim exercet corda, sensus corroborat, ut nichil graue, nichil difficile, sed totum fiat dulce quod agitur, dum eius sit proprium nutrire pacifica, seruare conposita, dissociata coniungere, praua dirigere, et uirtutes reliquas perfectionis sue munimine solidare. De ipsa ergo omnes monens  Apostolus, ita loquitur, dicens: »Si linguis hominum loquar et angelorum, caritatem autem non habeam, factus sum uelut es sonans aut cymbalum tinniens; et si habuero omnem prophetiam, et nouerim mysteria omnia et omnem scientiam, et habuero omnem fidem, ita ut montes transferam, caritatem autem non habeam, nichil sum; et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habeam, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit,  omnia sperat, omnia sustinet. Charitas nunquam excidit .« Quisquis ergo in eius se radice inserit nec a uiriditate deficit, nec a fructibus inanescit, quia amore fecunditatis opus efficax non admittit. Licet modo caritas in persecutoribus Ecclesie seruorum que Dei arefacta sit, uiget tamen in amatoribus eius, et in eos qui patiuntur propter iustitiam, de quibus, ipsa per se ueritas testatur dicens: »Beati qui persecutionem patiuntur propter iustitiam .« Et alibi: »Si me persecuti sunt, et uos persequentur ,« potius enim nos et omnes Domini sacerdotes,  qui eius uidelicet sunt ueri sacerdotes elegimus propter iustitiam, et ueram fidem persequi, et pro Christi nomine pati, quam multis diuitiis ditari, honoribusque copiosissimis abundare, et celesti regno carere. Ista enim temporalia sunt, illa eterna, ista caduca, et ad horam transeuntia, illa uero perpetua  et sine fine mansura. Tu ergo, qui nos suades cultum dimittere diuinum, et a recta fide recedere, diisque immolare, melius tibi foret, ut tu prius mutabilem te preberes, omnesque exhortareris fidei documenta et diuini cultus ministeria ita tenere, sicut Patres nostri, sancti apostoli, sibi tradita predicauerunt et docuerunt. Boni enim principis ac regis est ecclesias contritas atque scissas restaurare, nouas edificare, et Dei sacerdotes honorare atque tueri. Unde sanctos apostolos eorumque successores sub diuina contestatione constituisse legimus, non debere fieri persecutiones, nec inferri fluctuationes, nec inuidere laborantibus in agro Dominico, neque expellere eterni Regis dispensatores, sed si qui expulsi fuerint aut suis rebus exspoliati primo omnia  legaliter reddi, que eis ab inimicis aut a persecutoribus ablata sunt, et sedes proprias cum omnibus ad se pertinentibus regulariter restitui, et postea tempore congruo uocari ad synodum regulariter congregatam, nec liceret ei, priusquam fiant hec, de se iuxta statuta predictorum respondere, aut de suis impetitionibus, si se uiderit pregrauari, reddere rationem. Sed, his rite peractis, suisque omnibus libere dispositis, si tum iuste uidetur, suis respondeat accusatoribus, et inducias, si ei necesse fuerit, accipiat non modicas ut explorare ualeat ea que obiiciuntur ei, ne aliquando delusus fraude innocenter ruat, quoniam non oportet quemquam iudicare uel damnare priusquam legitimos habeat presentes accusatores, locumque defendendi accipiat ad abluenda  crimina. Unde ait propheta: »Priusquam agnoscas, non iudices quemquam .« In hoc ergo qui episcopi et reliqui serui Dei persequuntur, non tantum ipsi persequuntur quantum ille cuius uice funguntur, sicut scriptum est, »Qui uos tangit, tangit pupillam oculi mei .« Et alibi: »Qui uos contristauit, me contristauit ;« et: »Qui facit iniuriam, recipiet id quod inique gessit ,« uos ergo, licet »corpora nostra possitis occidere, animas tamen non potestis occidere ,« nec gradus nobis diuinitus collatos potestis auferre. Synodum ergo absque huius sancte sedis  auctoritate episcoporum, quanquam quosdam episcopos possitis congregare, non potestis regulariter facere, neque ullum episcopum qui hanc appellauerit apostolicam sedem damnare, antequam hinc sententia finitiua procedat. Nam si seculares in publicis iudiciis libellis utuntur appellatoriis, quanto magis sacerdotibus hec eadem agere licet, qui super illos sunt? de quibus dictum est: »Ego dixi: Dii estis et filii excelsi omnes .« Et ideo nullus episcopus nisi in legitima synodo suo tempore, apostolica aut regulari auctoritate conuocata, super quibuslibet pulsatus criminibus audiatur uel iudicetur, ne innocens damnetur aut perdat communionem. Quod laici, aut suspecti episcopos non debeant accusare, neque accusatoribus de inimici domo prodeuntibus  credendum sit, et a beato Clemente ipsis eum instruentibus apostolis legimus definitum, et nos eadem firmamus, quoniam iidem odio multoties incensi recte uiuentes, atque credentes perturbare nituntur. Propterea persona, fides, uita, et conuersatio atque suspicio accusantium enucliatim primo inquirenda est, deinde que obiiciuntur fideliter pertractanda, quia nichil ante fieri debet quam impetitorum uita, et suspicio atque odium inquiratur. Et si bone conuersationis non fuerint aut laici, uel manifesti inimici aut odio respersi fuerint, nequaquam in episcoporum recipiantur accusatione. Hec uobis a quibus minis infeste persequimur scienda mandamus, ut ab his uos caueatis, et cessetis persequi eos qui Deo ministrant, quorum  orationibus et terrena bella sedantur, et Deus peccatoribus conciliatur; et si amplius nos elegeritis persequi quam Deo placere, et nos magis eligimus sustinere persecutionem quam regulam confundi ecclesiasticam, hortante nos ipsa ueritatis uoce, atque ita testante: »Nolite timere eos qui occidunt corpus, animam autem non possunt occidere .« Et iterum: »Si quis uult uenire post me, abneget semetipsum et tollat crucem suam et sequatur me. Qui enim uoluerit animam suam saluam facere, perdet eam. Qui autem perdiderit animam suam propter me inueniet eam. Quid enim prodest homini si mundum uniuersum lucretur, anime uero sue detrimentum patiatur? Aut quam dabit homo commutationem pro anima sua? Filius  enim hominis uenturus est in gloria Patris sui cum angelis suis, et tunc reddet unicuique secundum eius opus .« Ista uobis ualde timenda et cauenda sunt, a quibus Ecclesia Dei eiusque ministri uexantur et persequuntur, quibus Dominus per Prophetam minando loquitur dicens: »Homo in honore non commorabitur, assimilatus iumentis exequatus est. Hec est uia eorum, insipientia eorum, et post eos iuxta os eorum curret, quasi oues in inferno positi sunt, mors pascet eos, et subiicient eos recti in matutino, et figura eorum conteretur in inferno post habitaculum suum, uerumtamen Deus redimet animam meam de manu inferi cum assumpserit me. Noli timere, cum ditatus fuerit uir, cum multiplicata fuerit gloria domus eius  neque enim moriens tollet omnia, nec descendet post eum gloria eius. Quia anime sue in uita sua benedicet. Laudabunt te cum bene fuerit tibi. Intrabit usque ad generationem patrum suorum, usque in finem non uidebit lumen, homo cum in honore esset, non commouebitur, assimilatus iumentis exequatus est .« Et alibi: »Quid gloriaris in malitia, potens misericordia Dei, tota die insidias cogitauit lingua tua, quasi nouacula acuta faciens dolum. Dilexisti malitiam magis quam bonum, mendacium magis quam loqui iustitiam. Dilexisti omnia uerba ad deuorandum, lingua dolosa. Sed Deus destruet te in sempiternum, terrebit et euellet te de tabernaculo, et eradicabit te de terra uiuentium. Et uidebunt iusti et timebunt, et super  eum ridebunt. Ecce uir qui non posuit Deum fortitudinem suam, sed sperauit in multitudine diuitiarum suarum confortatus est in insidiis suis. Ego autem sicut oliua uirens, in domo Dei speraui in misericordia Dei in seculum, et in eternum confitebor tibi in seculum quam fecisti, et exspectabo nomen tuum quam bonum in conspectu sanctorum tuorum « Ista uobis omnia ad interitum, nobis autem ad confortationem, ne pereamus, dicta sunt. uobis ergo ideo hec scribimus, quia debitores uobis sumus, dicente Domino: »Diligite inimicos uestros, benefacite eis qui uos oderunt .« Et alibi Scriptura loquitur dicens: »Si esurierit inimicus tuus, ciba illum; si sitit, potum da illi. Hoc enim faciens carbones ignis congregas super caput eius  .« His fulti auctoritatibus bellum quod aduersum nos excitatis adeo feliciter dextera Domini protegente nos atque pro nobis pugnante pacifice portare cupimus ut triumphante Christo omnium uerorum fiat una uictoria sacerdotum et coruscante lumine ueritatis, solem erroris tenebre cum suis auctoribus pellantur, quia non est in hominis potestate consilium Dei. »Iustus est enim Dominus et omnia iudicia eius iusta sunt, atque omnes uie eius misericordia et ueritas et iudicium . In manu Domini potestas terre, cui exsecrabilis est omnis iniquitas, in manu Dei potestas hominis, et super faciem scribe imponent honorem suum. Perdidit Deus memoriam superborum, 52 et inique agentium, et non dereliquit memoriam humilium, et bonorum  hominum . Hoc autem pro certo habet omnis qui recte colit Deum, quia si uita eius in probatione fuerit corroborabitur, et si in tribulatione liberabitur. Si uero in correptione fuerit, ad miseriam perueniet. Tu ergo ne delecteris in perditionibus nostris, quia post tempestatem facit Deus tranquillitatem, et post lacrymationem et fletum exsultationem infundit. Benedictus Dominus Deus Patrum nostrorum, qui, cum iratus fuerit, misericordiam faciet, et in tempore tribulationis peccata dimittit . Magnus est Dominus in eternum, et ipse reget nos in secula ,« quoniam regnum eius permanet in secula seculorum, Amen. Data XuI Kal. Februarii Maxentio et Maximo Iu cc. consul.





INCIPIUNT DECRETA EUSEBII PAPAE. 


 Charissimis fratribus Domino et Deo dilectis episcopis omnibus per Gallicanas prouincias constitutis EUSEBIUS.

Scripta sanctitatis uestre cum magna gratiarum actione suscepi, gauisus scilicet de uestra sospitate, sed contristatus nimis de uestra oppressione. Quod significastis enim quid de conuersis hereticis fieri debuisset, scitote nos eos qui in sancte Trininitatis fide baptizati sunt per impositionem manus suscipere. De accusationibus uero clericorum super quibus mandastis, scitote, a tempore apostolorum in hac sancta urbe seruatum esse accusatores et accusationes, quas exterarum consuetudinum leges non asciscunt, a clericorum accusatione submotas. Similiter laicos non accusasse episcopos hactenus obseruatum  et constitutum est, quia eiusdem non sunt conuersationis. Et oppido eis quidem infesti existunt, quippe cum uita et secreta eorum a laicorum actibus debeant esse remota, nec ab his impeti debeant, quorum castitatem et grauitatem nolunt imitari, maxime cum nec hi eos in suis uolunt recipere accusationibus. De ipsis uero, suis uidelicet agricultoribus atque ministris, dominus laicis et cunctis eos persequentibus ait: »Nolite tangere christos meos, et in prophetis meis nolite malignari .« Et ipsa sacra Scriptura dicit: »Qui uos tangit, tangit pupillam oculi mei .« Talia enim et his similia sancti Patres preuidentes pericula, laicos seculo militantes ab accusatione sacerdotum prohibuere, similiter seruos et liberos  atque censibus publicis uel priuatis subiugatos, omnesque infames ab eadem accusatione uel tergiuersatione submouerunt. Non enim oportet ut permittantur carnales spirituales persequi, nec sceleribus irretiti, uel seculo militantes episcopos infamare, uel lacerare aut crimen opponere. Nam si hoc apostoli aut successores eorum permitterent, perpauci remansissent qui Domino in sacerdotali ordine militassent. Idcirco et nos, sequentes Patrum uestigia, per Saluatorem seruorum Dei, quascunque ad accusationem personas leges publice non admittunt, his impugnandi alterum, et nos licentiam submouemus, et nulle accusationes a iudicibus audiantur ecclesiasticis que legibus seculi prohibentur. Quapropter illi, quibus indita non est ad unguem polita perfectio,  talia silere debent, ita ut nec mutilentur, nec preponantur, nec illi qui aut in fide catholica, aut inimicitia suspecti sunt ad pulsationem predictorum admittantur, quia ueritatis professores infidelitas et inimicitia impedire solet. Nec illi credendi sunt, aut admittendi, qui aliorum sponte crimina confitentur, et ideo replicanda est sollicite ueritas, quam  sponte prolata in illis uox habere non potest; hanc diuersis cruciatibus e latebris suis religiosus tortor exigere debet, ut dum penis corpora soluuntur, que gesta sunt fideliter et ueraciter exquirantur. Unde, queso, primum ad leges publicas, deinde ad iudices ora conuertite, qui possunt et uolunt in defensione omnium iuste loqui. Nos enim quos Dei seruitium post istarum rerum abiectionem fecit ingenuos, qui talium insultationes, aut contumelias, aut despicimus, aut deridemus, quibus scriptum est de famulis et uulgi hominibus per Apostolum: Mementote quia uester et illorum Dominus in celis est, ad hec seculi mala reuocabimur? Faciendum a nobis est, quod facientem alterum profanum esse contendimus? Quod per ministerium  iussionis et manus aliene incestaret aspectum, nostro peragetur imperio, nolite hanc per uniuersas Ecclesias mentem rapacium luporum more et natura seruare, quia postquam nos maculat, forte pro desideriis eorum cruenta discussio effectum in his quo tendunt non habebunt, dicente nobis propheta: »Ponamus circulum in naribus eorum, et frenum in labiis, et reducamus eos in uiam rectam ,« quia eodem propheta asserente, impugnantur qui dicunt, erunt quasi non sint, et peribunt uiri qui contradicunt nobis. Infames enim sunt proculdubio impugnatores episcoporum omnesque qui aduersus Patres armantur, et conculcatores Ecclesiarum sacerdotumque eius; et qui de publicis fugiunt preliis, et mandata Dei contemnunt, et qui aliqua  culpa infamie asperguntur maculis omnibus impugnandi episcopos, Patrum sequentes instituta, et nos licentiam submouemus, quia odit Deus eos, qui Patres persequuntur, ut Patrum inuasores, qui in omni mundo infamia notantur, et ideo iuste et regulariter respuuntur. Nunc longa non opus est admonitione; iam perditis odium debemus operire, de quibus iam non superest quod damnetur auctoribus, de quibus Dominus per prophetam loquitur, dicens: »Reprobantes uerbum, sperastis in calumniam et in tumultum et innixi estis in eo. Propterea erit uobis iniquitas hec sicut interruptio ,« rursus etiam de talibus propheta clamat dicens: »Accedite huc, semen adulterii et fornicarii. Super quem lusistis, super quem dilatastis os et eiecistis linguam.  Nunquid non uos filii scelesti estis, semen mendax?«  Cessent impii commentitia aduersus simplices iam fraude mentiri. »Custodi, inquit propheta, linguam tuam a malo, et labia tua ne loquantur dolum. Recede a malo, et fac bonum, quere pacem et persequere eam. Oculi Domini ad iustos, et aures eius ad clamorem eorum. uultus  autem Domini super facientes mala, ut perdat de terra memoriam eorum « et paulo post: »Interficiet impium malitia, et odientes iustum culpabuntur .« Nos quanquam multa patiamur a talibus, »Diligamus nos, karissimi, inuicem, quoniam caritas ex Deo est.« Et omnis qui diligit, ex Deo natus est, et cognoscit Deum. Qui non diligit, non nouit Deum, quia Deus caritas est. In hoc apparuit caritas Dei in nobis, quoniam Filium suum unigenitum misit Deus in mundum ut uiuamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit Filium suum propitiationem pro peccatis nostris. Charissimi, si Deus dilexit nos, et nos debemus alterutrum diligere.  Deum nemo uidit unquam. Si diligamus inuicem, Deus in nobis manet, et caritas eius in nobis perfecta est. In hoc intelligimus, quoniam in eo manemus et ipse in nobis, quoniam de Spiritu suo dedit nobis, et nos uidimus, et testificamur, quoniam Pater misit Filium suum saluatorem mundi. Quisquis confessus fuerit quoniam iehsu est Filius Dei, Deus in eo manet et ipse in Deo. Et nos agnouimus et credimus ueritati, quam habet Deus in nobis. Deus caritas est, et qui manet in caritate in Deo manet, et Deus in eo. In hoc perfecta est caritas nobiscum, ut fiduciam habeamus in die iudicii, quia sicut ille est, et nos sumus in hoc mundo. Timor non est in caritate, sed perfecta caritas foras mittit timorem, quia timor penam habet. Qui autem timet, non est  perfectus in caritate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui autem non diligit fratrem suum quem uidet, Deum quomodo potest diligere? Et hoc mandatum a Deo habemus, ut qui diligit Deum, diligat et fratrem suum. Omnis qui credit quoniam iehsu est Christus, ex Deo natus, et omnis qui diligit eum qui genuit, diligit eum qui natus est ex eo. In hoc cognouimus quoniam diligimus natos Dei, cum Deum diligamus, et mandata eius faciamus. Hec est enim caritas Dei ut mandata eius custodiamus. Et mandata eius grauia non sunt, quia omne quod natum est ex Deo, uincit mundum. Et hec est uictoria que uincit mundum fides nostra. Quis est qui uincit  mundum nisi qui credit, quoniam iehsu est Filius Dei? Hic est qui uenit per aquam et sanguinem iehsu  Christus, non in aqua solum, sed in aqua et sanguine. Et Spiritus est qui testificatur, quoniam Christus est ueritas, quoniam tres sunt qui testimonium dant, spiritus, sanguis, et aqua, et hi tres unum sunt. Si testimonium hominum accipimus, testimonium Dei maius est, quia testificatus est de Filio suo. Qui credit in Filium Dei, habet testimonium Dei in se. Qui non credit Filio, mendacem facit eum, qui non credit in testimonio, quod testificatus est de Filio suo Deus. Et hoc testimonium est, quoniam uitam eternam dedit nobis Deus. Et hec uita in eius Filio. Qui habet Filium habet uitam, qui non habet Filium Dei non habet uitam. Hec scribo uobis, ut sciatis, quoniam uitam habebitis eternam, qui creditis in nomine Filii Dei. Et hec est  fiducia, quam habemus ad eum, quia quodcunque petierimus secundum uoluntatem eius audiet nos. Et scimus quia audit nos quidquid petierimus. Scimus quoniam habemus petitiones quas postulamus ab eo. Qui scit fratrem suum peccare peccatum non ad mortem, petat et dabitur ei uita peccanti non ad mortem. Est peccatum ad mortem, non pro illo dico ut roget quis. Omnis iniquitas peccatum est, et est peccatum ad mortem. Scimus, quia omnis qui natus est ex Deo non peccat, sed generatio Dei conseruat eum, et malignus non tangit eum. Scimus enim quoniam ex Deo sumus, et mundus totus in maligno positus est. Et scimus quoniam Filius Dei uenit, et dedit nobis sensum, ut cognoscamus Deum uerum, et simus in uero Filio  eius, hic est uerus Deus, et uita eterna . Propter mala sua multi potentes oppressi sunt ualde, et gloriosi traditi sunt in manus alterorum. Benedictio autem Dei in mercedem iusti festinat et in honore boni processus illius fructificat. Beatus uir qui non est lapsus uerbo ex ore suo, et non est stimulatus in tristitia delicti. Scitote, karissimi, pro ea pietate que uobis Dei famulis impendenda est, omnes suggestiones uestras fidei catholice profuturas, me dignanter suscepisse, ut ipsarum quoque opera, et pax Christiana reparari, et error ipsius possit aboleri. Et si amplius de talibus aut his similibus aliquid fuerit deliberandum, celeriter ad nos relatio dirigatur, ut pertractata qualitate horum nostra quid obseruari debeat sollicitudo constituat.  Data uI Kal. August. Constante cons.





EPISTOLA EUSEBII PAPAE AD AEGYPTIOS.


 EUSEBIUS Romane et apostolice Ecclesie episcopus dilectissimis in caritate Christi unanimis caritatis glutino connexis, fratribus per Alexandriam et Aegyptum Domino militantibus, et rectam fidem tenentibus in Domino salutem.

»Benedictus Deus et Pater Domini nostri Iesu Christi, Pater misericordiarum, et Deus totius consolationis qui consolatur nos in omni tribulatione nostra, ut possimus et ipsi consolari eos qui in omni  pressura sunt per exhortationem qua exhortamur ipsi a Deo: quoniam sicut abundant passiones Christi in nobis, ita et per Christum abundat consolatio nostra. Siue autem tribulamur pro uestra exhortatione et salute, siue exhortamur pro uestra exhortatione et salute, que operatur tolerantiam earumdem passionum quas et nos patimur, et spes nostra firma est pro uobis scientes, quoniam sicut socii passionum estis, sic eritis et consolationis .« »uetera, dilectissimi, transierunt et ecce facta sunt noua. Omnia autem ex Deo qui reconciliauit nos sibi per Christum, et dedit nobis ministerium reconciliationis, quoniam quidem Deus erat in Christo mundum reconcilians sibi, non reputans illis delicta 53 ipsorum, et posuit in nobis uerbum reconciliationis, pro Christo ergo legatione fungimur tanquam Deo exhortante per nos. Obsecramus, pro Christo reconciliamini Deo. Eum qui non nouerat peccatum, pro nobis peccatum fecit, ut nos efficeremur iustitia Dei in ipso. Adiuuantes autem exhortamur, ne in uacuum gratiam Dei recipiatis. Ait enim: Tempore accepto exaudiui te, et in die salutis adiuui te. Ecce nunc tempus acceptabile, ecce nunc dies salutis. Nemini dantes ullam offensionem, ut non uituperetur  ministerium nostrum, sed in omnibus exhibeamus nosmetipsos, sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate et suauitate, in Spiritu sancto, in caritate non ficta, in uerbo ueritatis, in uirtute Dei, per arma iustitie a dextris et a sinistris, per gratiam et ignobilitatem, per infamiam et bonam famam, ut seductores et ueraces, sicut qui ignoti et cogniti, quasi morientes, et ecce uiuimus, ut castigati et non mortificati, quasi tristes, semper autem gaudentes, sicut egentes, multos autem locupletantes, tanquam nichil habentes et omnia possidentes. Os nostrum patet ad uos, karissimi, cor nostrum dilatatum est.  Non angustiamini in carnalibus, angustiamini autem in spiritualibus. Eamdem autem habentes remunerationem, tanquam filiis dico dilatamini et uos. Nolite iugum ducere cum infidelibus. Que autem participatio iustitie cum iniquitate, aut que societas luci ad tenebras? Que autem conuentio Christi ad Belial? Aut que pars fideli cum infideli, quis autem consensus templo Dei cum idolis? uos enim estis templum Dei uiui, sicut dicit Dominus. Quoniam inhabitabo in illis, et inambulabo, et ero illorum Deus, et ipsi erunt mihi populus, propter quod exite de medio eorum, et separamini de medio eorum dicit Dominus, et immundum ne tetigeritis, et ego recipiam uos, et ero uobis in patrem, et uos eritis mihi in filios et filias, dicit Dominus optimus. Has igitur habentes  promissiones, karissimi, mundemus nos ab omni inquinamento carnis et spiritus, perficientes sanctificationem in timore Dei .« Errorem uestrum corrigite, fratres, et ab omni erroris macula uos custodite, ut purum Deo munus offerre ualeatis. Seruos Dei nolite persequi. Episcopos nolite infamare neque accusare, quia Deus eos suo iudicio uoluit reseruari. Quod enim non ab humanis, aut praue uite hominibus eos deprauari, aut accusari uoluit, ipse dedit exemplum, quando per seipsum et non per alium, negotiantes eiecit sacerdotes de templo, et mensas nummulariorum proprio euertit flagello, et eiecit de templo, et sicut alibi ait: »Deus stetit in synagoga deorum, in medio autem  deos discernit .« Dei ergo ordinationem accusat, qui episcopos accusat uel condemnat dum minus spiritualia quam terrena sectatur. Causa enim fidei et dilectionis quibus salus Christiana consistit, multa me sollicitudine laborare compellit, metuentem ne prauitas que in suis fuerat amputanda principiis, processu temporis, et pertinacior fiat et altior. Nam inimicum nimis est atque incongruum eos qui episcopos uel reliquos ueros sacerdotes sua persecutione uexant, catholicorum nominibus sine discretione misceri, cum iam natam impietatem non deserentes, ipsi sua prauitate condemnantur, quos conuenit percelli pro perfidia, aut liberari pro uenia, quia sicut plenum pietatis est oppressis caritatem Dominicam reddi, ita iustum est omnia perturbantis  auctoritatem amputari. Miror, karissimi, quare tam cito mouemini, atque a uestro sensu transferimini, cum scriptum sit: »Post concupiscentias tuas non eas, et a uoluntate tua auertere. Si prestes anime tue concupiscentias eius, faciet te in gaudium inimicis tuis. Ne oblecteris in turbis, nec in modicis. Adest enim commissio illorum. Ne fueris mediocris in contentione ex fenore, et non est tibi nichil in seculo. Eris enim inuidus tue uite. Operarius ebriosus non locupletabitur, et qui spernit modica paulatim decidet, et mulieres apostatare faciunt sapientes, et arguunt sensatos, et qui se iungit fornicariis erit nequam; putredo et uermis hereditabunt illum, et extolletur in exemplum maius, et tolletur de numero anima eius. Qui credit cito leuis corde est, et minorabitur,  et qui delinquit in animam suam insuper habebitur. Qui gaudet iniquitate denotabitur; et qui odit correptionem minuetur uita. Et qui odit loquacitatem, exstinguit malitiam. Qui peccat in animam suam penitebit, et qui iucundatur in malitia denotabitur. Ne iteres uerbum nequam et durum, et non minoraberis. Amico et inimico noli enarrare sensum tuum, et si est tibi delictum, noli denudare. Audiet enim te, et custodiet te, et, quasi defendens peccatum, odiet te, et sic adherebit tibi semper. Audisti uerbum aduersus proximum? commoriatur in te fidens quoniam non te disrumpet, a facie uerbi parturit fatuus, tanquam gemitus partus infantis. Sagitta infixa femori carnis, sic uerbum in corde stulti. Corripe amicum, ne forte cum fecerit iniuriam et non  intellexerit, dicat: Non feci, aut si fecerit, ne iterum addat facere. Corripe proximum ne forte non dixerit, et si dixerit, ne forte iteret. Corripe amicum, sepe enim fit commissio, et non omni uerbo credas. Est qui labitur in lingua sua, sed non ex animo. Quis est enim qui non deliquerit in lingua sua? Corripe proximum antequam commineris, et da locum timori Altissimi, quia omnis sapientia et scientia timor Dei, et in illa est timere Deum, et in omni sapientia dispositio legis. Non est sapientia neque scientia, et non est cogitatus bonus, nisi in illa. Peccatorum prudentia est nequitia, et in ipsa exsecratio, et est insipiens, qui imminuitur sapientia. Melior est homo qui deficit sapientia, et deficiens sensu in timore  quam qui abundat sensu, et transgreditur legem Altissimi. Est solertia certa, et ipsa iniqua, et est qui emittit uerbum certum enarrans ueritatem. Est qui nequiter humiliat se, et interiora eius plena sunt dolo. Et est iustus qui se nimium submittit a multa humilitate, et est iustus qui inclinat faciem, et fingit non uidere se quod ignoratum est. Et si ab imbecillitate uirium uetetur peccare, si inuenerit tempus malefaciendi malefaciet. Ex uisu cognoscitur uir, et ab occursu faciei cognoscitur sensatus, amictus corporis et risus dentium, et ingressus hominis enuntiat de illo. Est correptio mendax in ore contumeliosi et est iudicium quod non probatur esse bonum, et est tacens, et ipse est prudens. Quam bonum est arguere quam irasci, et confitentem in oratione non  prohibere! Concupiscentia spadonis deuirginauit iuuenculam, sic qui facit per uim iudicium iniquum. Quam bonum est correpto manifestare penitentiam, sic enim effugies uoluntarium peccatum. Est tacens qui inuenitur sapiens, et est odibilis qui procax est ad loquendum. Est autem tacens non habens sensum loquele, est et tacens tempus, sciens apti temporis. Homo sapiens tacebit usque ad tempus, lasciuus autem et imprudens non seruabit tempus. Qui multis utitur uerbis ledit animam suam, et qui potestatem sibi assumit iniuste odietur. Est processio in malis uiro indisciplinato, et est inuentio in detrimentum. Est datum quod non est utile, et est datum, cuius retributio duplex, sed propter gloriam minoratio, et est qui ab humilitate leuabit caput. Est qui multa  redimat modico pretio, et est restituens ea septuplum. Sapiens in uerbis seipsum amabilem facit, gratie autem fatuorum effundentur, datum insipientis non erit utile tibi. Oculi enim illius septemplices sunt. Exigua dabit, et multa improperabit, et apertio oris illius inflammatio est, hodie fenerat quis, et cras expetit, et odibilis homo huiusmodi. Fatuo non erit amicus, et non erit gloria bonis illius. Qui enim edunt panem illius, false lingue sunt, quoties et quanti irridebunt eum! neque enim quod habendum erat directo sensu distribuit, similiter et quod non erat habendum. Lapsus false lingue quasi qui a pauimento cadens, sic casus malorum festinanter uenient. Homo ingratus quasi fabula uana in ore indisciplinatorum assidua erit. Ex ore fatui reprobabitur  parabola, non enim dicit illam in tempore suo. Est qui uetatur peccare ab inopia, et in requie sua stimulabitur. Est qui perdet animam suam pro confusione, et ab imprudenti persona perdet eam, persone autem acceptione perdet se. Est qui pre confusione promittit pro amico, et lucratus est eum inimicum gratis. Opprobrium enim nequam in homine mendacium, et in ore indisciplinatorum assidue erit. Laudat furem assiduitas uiri mendacis, perditionem autem ambo hereditabunt. Mores hominum mendacium sine honore, et confusio illorum cum ipsis sine intermissione .«

uos, fratres, admonemus profutura hominibus inuicem indesinenter sectari in caritate Christi, similiter  obsecramur uos in Domino »ut digne ambuletis uocatione qua uocati estis cum omni humilitate et mansuetudine, cum patientia inuicem supportantes in caritate, solliciti seruare unitatem spiritus in uinculo pacis, unum corpus et unus spiritus, sicut uocati estis in una spe uocationis uestre, unus Dominus, una fides, unum baptisma, unus Deus, et Pater omnium, qui super omnes, et per omnia, in omnibus nobis. Unicuique autem nostrum data est gratia secundum mensuram donationis Christi, propter quod dicit: Ascendens in altum captiuam duxit captiuitatem, dedit bona hominibus. Quod autem ascendit, quid est nisi quia et descendit primum in inferiores partes terre. Qui descendit ipse est et qui ascendit super omnes celos, ut adimpleret omnia. Et ipse  dedit quosdam quidem apostolos, quosdam autem prophetas, alios uero euangelistas, alios autem pastores et doctores ad consummationem sanctorum in opus ministerii, in edificationem corporis Christi, donec occurramus omnes in unitatem fidei, et agnitionis Filii Dei in uirum perfectum, in mensuram etatis plenitudinis Christi, ut iam non simus paruuli fluctuantes, et circumferamur omni uento doctrine in nequitia hominum, in astutia ad circumuentionem erroris .« De occultis enim cordis alieni temere iudicare iniquum est et eum cuius non uidentur nisi opera bona, peccatum est ex suspicione reprehendere. Oues ergo que pastori suo commisse sunt, eum nec reprehendere  debent, nec ullatenus accusare possunt,  quia facta pastorum oris gladio ferienda non sunt, quanquam recte reprehendenda uideantur.

Ideo ista dicimus, quia in scripturis uestris reperimus quosdam episcopos nostris in partibus a propriis ouibus accusatos, aliquos uidelicet ex suspicione, et aliquos ex certa ratione. Et idcirco quosdam esse rebus suis exspoliatos, quosdam uero a propria sede pulsos. Quos sciatis, nec ad synodum comprouincialem, nec ad generalem posse uocari, nec in aliquid iudicare antequam cuncta que eis sublata sunt legibus potestati eorum redintegrentur. Prius ergo oportet omnia illis legibus redintegrari, et Ecclesias que eis sublate sunt cum omni priuilegio suo restitui et, post modum non sub angusti temporis spatio, sed tantum temporis spatium eis indulgeatur, quantum exspoliati  uel expulsi esse uidentur antequam ad synodum conuocentur, et ab omnibus quibusque sue prouincie episcopis audiantur. Nam nec conuocari ad causam, nec diiudicari potest exspoliatus uel expulsus, quia non est priuilegium, quo exspoliari possit iam nudatus. Unde et antiquitus decretum est, ut omnes possessiones, et omnia sibi sublata atque fructus cunctos ante litem contestatam preceptor uel primas possessori restituat. Et alibi scriptum habetur: Ille qui uiolentiam pertulit uniuersa in statu quo fuerant recipiat, et que possidet securus teneat. Et alibi: In synodalibus Patrum decretis, et regum edictis legitur statutum: Redintegranda sunt omnia exspoliatis uel eiectis episcopis penitentialiter ordinatione pontificum  et in eorum unde abscesserunt loca funditus reuocanda quacunque conditione temporis, aut dolo, aut captiuitate, aut uirtute maiorum, aut per quascunque iniustas causas res Eccclesie, uel proprias, aut substantias suas perdidisse noscuntur, ante accusationem aut regularem ad synodum uocationem eorum, et reliqua. Est etiam in antiquis Ecclesie statutis decretum, ut qui aliena inuadit non exeat impunitus, sed cum multiplicatione omnia restituat. Unde et in Euangelio scriptum est: »Quod si aliquid defraudaui, reddo quadruplum .« Et in legibus seculi cautum habet: Qui rem subripit alienam, illi cuius res direpta est in decuplum que sublata sunt restituat. Et in lege diuina legitur: 54 »Maledictus omnis qui transfert terminos proximi sui. Et dicet omnis  populus, Amen .« Talia ergo non presumantur absque ultione, nec exerceantur absque sua damnatione. Pacem et non damnum, aut iniustitiam alicuius sectamini inuicem et in omnes. ueritatem autem facientes in caritate, crescamus in illo per omnia qui est caput Christus, ex quo totum corpus compactum et connexum per omnem iuncturam subministrationis secundum operationem in mensuram uniuscuiusque membri, augmentum corporis facit in edificationem sui in caritate. De cetero, karissimi, gaudete et perfecti estote, exhortamini. Idem sapite, pacem habete, et Deus pacis et dilectionis erit uobiscum. Dominus custodiat uos et nunc, et in die eternitatis. Amen. Data IX Kalen. Octobris, Constante. cc. consul.





ITEM EPISTOLA EUSEBII PAPAE EPISCOPIS THUSCIAE ET CAMPANIAE.


 Dilectissimis fratribus, uniuersis episcopis per Campaniam et Thusciam constitutis, EUSEBIUS.

Benedictus Dominus Deus noster, qui per misericordiam suam Romanam Ecclesiam beati Petri, apostolorum principis, sacerdotio ditauit, nobisque uiam monstrandam circa nos propter uniuersalem curam que nobis propter priuilegium eiusdem Ecclesie caritatis indulsit, ut qui coheremus firmitate fidei, iungamur quoque uotiua iucunditate colloquii, quo facilius dum per litterarum ministeria ad uos usque pertendimus, etiam corda uestra ad religiosum cultum apostolicis admonitionibus incitemus, et dum dilectionis nostre spei reddimus uelut quoddam debitum, plenum circa Deum monstremus affectum. Iungamus ergo, dilectissimi fratres, continuas  et humiles preces, et Deum nostrum oris et cordis lacrymis supplicantes iugi deprecatione poscamus, ut institutione et opere illi cuius esse membra cupimus, hereamus, nec unquam ab illa uia que Christus est deuio tramite declinemus, ne ab eo iuste quem nos impie relinquimus, deseramur infideles. Quod cum superni fauoris auxilio ea nobis potest ratione contingere, si apostolica dogmata, si Patrum mandata seruamus, dicit enim Dominus noster: »Qui diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus .« Et licet hec possint generaliter dicta sufficere, ut uel declinemus errata, uel custodiamus catholica, ab apostolis tamen eorumque successoribus nouimus constitutum  criminationes aduersus doctores non debere suscipi, nec peregrina iudicia fieri, nec quemquam alterius iudicis quam sui sententia debere constringi. Caput enim Ecclesie Christus est, Christi autem uicarii sacerdotes sunt, qui uice Christi legatione funguntur in Ecclesia. Idcirco quidquid ad eorum fit iniuriam, ad Christum pertinet, qui dixit: »Qui uos audit, me audit; et qui uos spernit, me spernit. Et qui spernit me, spernit eum qui misit me .« Ista, fratres, terribilia sunt et oppido diligenter  consideranda et cauenda, et tam propter eos qui semetipsos, aut cupiditate, aut auaritia, aut inuidia perdere moliuntur  quam propter persecutores Ecclesie seruorumque eius, qui iuxta ueritatis uocem oculos habentes non uident, et aures habentes non audiunt, nec intelligunt que placent Deo, sequentes in omnibus apostolicam regulam, et predicantes eius omnia constituta ob custodiam episcoporum, qui columne Ecclesie a Deo dicti sunt et ceterorum uerorum sacerdotum firmantes cana Patrum statuta, statuimus iterum cum omnibus qui nobiscum sunt episcopis, sicut dudum decretum reperimus, ut homicide, malefici, fures, sacrilegi, raptores, adulteri, incesti, uenefici, suspecti, criminosi, domestici, periuri,  et qui raptum fecerunt, uel falsum testimonium dixerunt, seu qui ad sacrilegos diuinosque concurrerunt similesque eorum nullatenus ad accusationem uel ad testimonium erunt admittendi, quia infames sunt et iuste repellendi, quia funesta est uox eorum. uocem enim funestam in omnibus interdici potius quam audiri oportet. Periculum ergo quod doctoribus imminet summopere semper cauendum est et declinandum, et illi sunt a cunctis portandi et custodiendi, dicente Domino: »Quod uni ex minimis meis fecistis, mihi fecistis .« Prima enim salus est recte fidei regulas custodire, et a constitutis Patrum nullatenus deuiare. Nec potest Domini nostri Iesu Christi pretermitti sententia dicentis: »Tu es Petrus et super hanc petram edificabo  Ecclesiam meam ,« et hec que dicta sunt rerum probantur effectibus, quia in sede apostolica extra maculam semper est catholica seruata religio. Ideo, karissimi, et uos iuxta sanctam Scripturam discite benefacere, et mala declinare, et Patrum regulis imbui, sicut scriptum est: »Fili, si habes bene fac tecum, et Deo dignas oblationes offer. Memor esto, quoniam mors non tardat, et testamentum inferorum, quia demonstratum est tibi. Testamentum huius mundi morte morietur. Ante mortem benefac  amico tuo, et secundum uires tuas exporrigens da pauperi. Non defrauderis a die bona et particula boni doni non te pretereat. Nonne aliis relinquas dolores et labores tuos? In diuisione sortis da et accipe, iustifica animam tuam. Ante obitum tuum operare iustitiam quia non est apud inferos inuenire cibum. Omnis caro sicut fenum ueterascet, et sicut folium fructificans in arbore uiridi. Alia generantur, et alia deiiciuntur. Sic generatio carnis et sanguinis, alia finitur, et alia nascitur. Omne opus corruptibile in fine deficiet, et qui illud operatur ibit cum ipso. Et omne opus electum iustificabitur, et qui operatur illud honorabitur in illo. Beatus uir qui in sapientia sua morabitur, et qui in iustitia sua meditabitur, et in sensu cogitabit circumspectionem Dei. Qui excogitat  uias illius in corde suo et in absconsis illius intelligens erit, uadens post illam quasi inuestigator, et in uiis illius consistens. Qui respicit per fenestram eius, et in ianuam illius audiens. Qui requiescit iuxta domum illius, et in parietibus illius figens palum. Statuit casulam suam ad manus illius et requiescunt in casula illius dona per euum. Statuet filios suos sub tegmine illius, et sub ramis illius morabitur, protegitur sub ramis illius a feruore, et in gloria eius requiescet. Qui timet Dominum faciet illud, et qui continens est iustitie apprehendet illam, et obuiabit illi quasi mater honorificata, et quasi mulier a uirginitate suscipiet illum. Cibabit illum pane uite et intellectus, et aqua sapientie salutaris potabit illum. Et firmabitur in illo, et non flectetur,  et continebit illum, et non confundetur, et exaltabit eum apud proximos suos, et in medio ecclesie aperiet os eius, et implebit eum spiritu sapientie et intellectus, et stola glorie uestiet illum, iucunditatem et exsultationem thesaurizabit super illum, et nomine eterno hereditabit illum. Homines stulti non apprehendent illam, et homines sensati obuiabunt illi, homines stulti non uidebunt illam. Longe enim abest a superbia et dolo. uiri mendaces non erunt illius, et uiri ueraces inuenientur in illa, et accessum habebunt usque ad inspectionem Dei. Non est speciosa laus in ore peccatoris, quoniam a Deo perfecta est sapientia. Sapientia enim Dei stabit laus, et in ore fideli abundabit, et dominator dabit eam illi. Non dixeris: Per Dominum abest, que odit non  feceris, non dicas: Ille me implanauit. Non enim necessarii sunt illi homines impii. Omne exsecramentum erroris odit Deus et non erit amabile timentibus eum. Deus ab initio constituit hominem, et reliquit illum in manu consilii sui, adiecit mandata et precepta sua. Si uolueris mandata, conseruabunt te et in perpetuum fidem placitam facere. Apposuit tibi aquam et ignem, ad quod uolueris porrige manum, ante hominem uita et mors, bonum et malum, quod placuerit ei, dabitur illi, quoniam multa patientia Dei, et fortis in patientia, uidens omnes sine intermissione. Oculi Domini ad timentes eum et ipse cognoscit omnem operam hominis. Nemini mandauit impie agere, et nemini dedit spatium peccandi. Non  enim concupiscit multitudines filiorum infidelium et inutilium. Ne iucunderis in filiis impiis, si multiplicentur, nec oblecteris super ipsos, si non est timor Dei cum illis. Non credas uite illorum, et non respexeris in labores eorum. Melior est enim unus timens Deum, quiam mille filii impii. Et utile mori sine filiis, quam relinquere filios impios. Ab uno sensato inhabitabitur patria, et a tribus impiis deseretur. Multa alia uidit oculus meus, et fortiora horum audiuit auris mea. In synagoga peccantium exardebit ignis, in gente incredibili exardescet ira. Non exorauerunt pro peccatis suis antiqui gigantes, qui destruxerunt confidentes sue uirtuti, et non pepercit peregrinationi illorum, sed percussit eos, et exsecratus est illos pre superbia uerbi illorum. Non misertus  est illis, totam gentem perdens, et extollentes se in suis peccatis. Et sicut sexcenta millia peditum, qui congregati sunt in duritia cordis sui. Et si unus fuisset ceruicatus, mirum si fuisset immunis. Misericordia enim et ira est cum illo, potens exoratio et effundens iram secundum misericordiam suam. Sic correptio illius homines secundum opera sua iudicabit. Non effugiet in rapina sua peccator, et non retardabit sufferentiam facientis misericordiam. Omnis misericordia faciet locum unicuique secundum meritum operum suorum, et secundum intellectum peregrinationis. Non dicas: A Deo abscondar, et ex summo quis mei memorabitur? In populo magno non agnoscar. Que est enim anima mea in tam immensa creatura? Ecce celum et celi celorum abyssus,  uniuersa terra et que in eis sunt, in conspectu illius commouebuntur, montes similiter et colles et fundamenta terre. Et cum conspexerit illa Deus, tremore concutientur, et in omnibus his insensatum est cor. Et omne cor intelligitur ab illo, et uias illius quis intelligit? Et procellam quam nec oculus uidit hominis? Nam plurima opera illius sunt in absconsis, sed opera iustitie illius quis enarrabit, aut quis sustinebit? Large enim est testamentum a quibusdam, et interrogatio hominum in consummatione est. Qui minoratur corde cogitat mala, et uir imprudens et errans cogitat stulta « »Omnis ergo, fratres, sermo malus de ore uestro non procedat, sed si quis bonus  est ad edificationem opportunitatis, ut det gratiam audientibus. Et nolite contristare Spiritum sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia tollatur a uobis cum omni malitia. Estote autem inuicem benigni, misericordes, donantes inuicem, sicut et Deus in Christo donauit uobis. Estote ergo imitatores Dei sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis. Fornicatio autem et omnis immunditia, aut auaritia, nec nominetur in uobis, sicut decet sanctos, aut turpitudo, aut stultiloquium, aut scurrilitas, que ad rem non pertinet, sed  magis gratiarum actio. Hoc enim scitote intelligentes, quod omnis fornicator, aut immundus, aut auarus  non habet hereditatem in regno Christi et Dei. Nemo uos seducat inanibus uerbis. Propter hec enim uenit ira Dei in filios diffidentie. Nolite ergo effici participes eorum. Eratis enim aliquando tenebre, nunc autem lux in Domino, ut filii lucis ambulate. Fructus enim lucis est in bonitate, et iustitia, et ueritate. Probantes quid sit beneplacitum Deo, et nolite communicare operibus infructuosis tenebrarum, magis autem redarguite. Que enim in occulto fiunt ab ipsis turpe est dicere. Omnia autem que arguuntur a lumine manifestantur. Omne enim, quod manifestatur, lumen est. Propter quod dicit: Surge qui dormis, et  exsurge a mortuis, et illuminabit te Christus. uidete itaque, fratres, quomodo caute ambuletis, non quasi insipientes, sed ut sapientes, redimentes tempus, quoniam dies mali sunt, propterea, nolite fieri imprudentes, sed intelligentes que sit uoluntas Dei. Et nolite inebriari uino, in quo est luxuria, sed inpleamini Spiritu sancto, loquentes uobismetipsis in psalmis et hymnis in cordibus uestris Domino, gratias agentes semper pro omnibus in nomine Domini nostri Iesu Christi, Deo et Patri, subiecti inuicem in timore Christi .«

 Crucis ergo Domini nostri Iesu Christi que nuper nobis gubernacula sancte Romane Ecclesie tenentibus quinto Nonas Maii inuenta est, in predicto Kalendarum die inuentionis festum uobis solemniter celebrare mandamus. Similiter et hereticos omnes quicunque Dei gratia conuertuntur, in sancte Trinitatis nomine credentes baptizati 55 sunt, Romane Ecclesie regulam tenentes, per manus impositionem reconciliari precipimus. Manus impositionis sacramentum magna ueneratione tenendum est, quod ab aliis perfici non potest, nisi a summis sacerdotibus. Nec tempore apostolorum ab aliis quam ab ipsis apostolis legitur aut scitur peractum esse, neque ab aliis  quam ab illis qui eorum locum tenent unquam perfici potest, aut  fieri debet. Nam si aliter presumptum fuerit, irritum habeatur et uacuum, nec inter ecclesiastica unquam reputabitur sacramenta. De cetero, fratres, gaudete et exsultate in Domino, ut sancti Spiritus gratia illuminati et confortati, uos uestrosque ad pascua eterne uite peruenire atque perducere adminiculante Domino ualeatis. Gratia Domini nostri Iesu Christi et caritas Dei et communicatio Spiritus sancti sit semper cum omnibus nobis. Amen. Data uIII Kalen. Septem. Constante c. consule.





INCIPIUNT DECRETA MELCHIADIS PAPAE. 


 Dilectissimis fratribus, MARINO, BENEDICTO, LEONTIO, et ceteris Hispaniarum ac illis in partibus constitutis episcopis MELCHIADES.

Apostolici precepti uerba sunt apud Iudeos atque gentiles sine offensione nos esse debere, hoc quisque Christianus est tota animi uirtute custodit. Quod cum ita sit, non parum periculi illi manere poterit ante Deum, qui hoc detrectat etiam fidelibus exhibere. Nam qualiter nos qui neminem perire uolumus, ista contristent que auctoribus Christianis percellunt alios Christianos, Dominicus in Euangelio sermo testatur. Ait enim ipse Saluator quod »expediat scandalizanti unum de pusillis in maris profundum demergi .« Ideo que sit eius pena queramus cui tale supplicium legimus expedire.  Quapropter ista, karissimi, ualde sunt uerba ponderanda et cauenda, ne pro temporalibus eterna, et pro caducis mansura, et pro prauissimis temporalibus perdantur  perpetua gaudia. Unde uos rogamus et obsecramus ut nullus alteri noceat, neque infestus, aut nocens existat, sed iuxta Apostolum »Alter alterius onera portet ut legem Christi adimpleat « et nolite iudicare inuicem, sed iuxta eumdem Apostolum »hoc iudicate magis, ne ponatis offendiculum fratri uel scandalum .« Primo semper omnia diligenter inquirite, ut cum iustitia et ueritate definiatis. Neminem condemnetis ante uerum et iustum iudicium. Nullum suspicionis arbitrio iudicetis, sed primum probate, et postea caritatiuam proferte sententiam. »Et quod uobis non uultis fieri, alteri nolite facere .« Mementote sermonis Domini semper, qui ait: »Nolite iudicare, et non iudicabimini: Nolite condemnare, ut non condemnemini, in quo enim iudicio iudicaueritis, iudicabimini .« Episcopos nolite iudicare, nolite condemnare absque sedis huius auctoritate. Quod si feceritis, irrita erunt uestra iudicia, et uos condemnabimini. Hoc enim priuilegium huic sancte sedi a temporibus apostolorum statutum est seruare, quod illesum manet usque in hodiernum  diem. Episcopos ergo quos sibi Dominus oculos elegit et columnas Ecclesie esse uoluit, quibus etiam ligandi et soluendi dedit potestatem suo iudicio reseruauit, hocque priuilegium beato clauigero Petro sua uice solummodo commisit. Quod eius iuste prerogatiuum succrescit sedi, futuris hereditandum atque tenendum temporibus, quoniam et inter beatos apostolos fuit quidam discretio potestatis. Et licet cunctorum par electio foret, beato tamen Petro concessum est ut aliis premineret,  eorumque que ad querelam uenirent causas et interrogationes prudenter disponeret. Quod Dei ordinatione taliter ordinatum esse credimus, ne omnes posterorum cuncta sibi uindicarent, sed semper maiores cause sicut sunt episcoporum et potiorum cure negotiorum ad unam beati principis apostolorum Petri sedem confluerent ut inde suscipiant finem iudiciorum, unde acceperunt initium institutionum, ne quandoque a suo discreparent capite. Si uero se uiderit quisquam uestrum pregrauari, hanc sedem appellet, huc recurrat, ut semper instituta fuit consuetudo, quia et uoluntarie eis compatiemur et libenter prout Dominus dederit adminiculum feremus. Nec a quoquam, fratres, inhibeatur aut obiurgetur qui nostre consors communionis esse uoluerit,  sed magis ei ueniendi auxilium prestet, quia sufficit unicuique obiurgatio que fit a plurimis, ut iuxta Apostolum »magis donetis et consolemini, ne forte abundantiori tristitia absorbeatur qui in angustia est Propter quod obsecro uos, ut ipse ait, ut confirmetis in illo caritatem.«  Eorum enim os accusandi sacerdotes uel testificandi in eos obstruimus, quos non humanis, sed diuinis uocibus mortuos esse scimus, quoniam infidelis homo mortuus est in corpore uiuente, nec in suspicionem ueniat homo fidelis, ut dicat aut faciat ea que pati non uult. Si quis fidelis est uideat ne falsa loquatur, aut cuiquam insidias ponat. Facile est ergo hominem fallere, non tamen Deum. Sapiens non est qui nocet. Et nichil mali uult qui est fidelis, in his enim  fidelem et infidelem hominem cognoscere possumus in nocendo et adiuuando, ut ipsa ueritas ait: »Bonus homo ex bono thesauro cordis sui profert bona, et malus homo ex malo thesauro cordis sui profert mala, ex abundantia enim cordis os loquitur .« Pro nobis enim dicit Dominus per prophetam. Eos uero qui iudicant uos, ego iudicabo. Et iterum ad seruos dixit: Nolite timere opprobrium hominum et blasphemias eorum ne metuatis. De talibus quoque propheta canit, dicens: »Non sic impii, sed tanquam puluis quem proiicit uentus, propterea non resurgent impii in iudicio neque peccatores in congregatione iustorum. Quoniam nouit Dominus uiam iustorum et iter impiorum peribit .« »Quare conturbate sunt  gentes, et plebes meditabuntur inania? Consurgent reges terre, et principes tractabunt pariter aduersus Dominum et aduersus Christum eius. Disrumpamus uincula eorum, et proiiciamus a nobis iugum ipsorum. Habitator celi ridebit, et Dominus subsannabit eos. Tunc loquetur ad eos in ira sua, et in furore suo conturbabit eos .« Et alibi dixit: »Scelus impii in medio cordis eius, non est timor Dei ante oculos eius .« »Quoniam dolose egit aduersus eum in oculis eius, ut inueniret iniquitatem ad odium. uerba oris eius iniquitas et dolus, cessauit cogitare ut benefaceret. Iniquitatem cogitat in cubili suo, stabit in uia non bona, malum non abiiciet. Domine, in celo misericordia  tua, fides tua usque ad nubes, iustitia tua sicut montes Dei, iudicia tua abyssum multa. Homines et iumenta saluos facies, Domine, quam pretiosa misericordia tua, Deus. Et filii Adam in umbra alarum tuarum sperabunt. Inebriabuntur de pinguedine domus tue et torrente deliciarum tuarum potabis eos. Quoniam tecum est fons uite, et in lumine tuo uidebimus lumen. Attrahe misericordiam tuam scientibus te, et iustitiam tuam rectis corde. Non ueniat mihi pes superbie, et manus impiorum non me commoueat, ibi ceciderunt operantes iniquitatem, expulsi sunt et non potuerunt surgere .« Audiuimus a quibusdam fratribus quibus infesti eratis nimis quod iurgia et discordie sint inter uos. Propterea ista scripsimus uobis mandantes  ut ita teneatis sicut et ab apostolica sede uobis tenenda mandantur. Unde Dominus in Euangelio militibus interrogantibus respondit dicens: »Neminem concutiatis neque calumniam faciatis, sed contenti estote stipendiis uestris .« Concutit enim hominem qui illum iniuste conturbat, de his hec uobis interdum sufficiant. Si autem maioribus indigueritis, uita comite mittite, et mittentur uobis. De his uero super quibus rogitastis uos informari, id est utrum maius esset sacramentum manus impositio episcoporum aut baptismus, scitote utrumque magnum esse sacramentum. Et sicut unum a maioribus fit, id est, a summis pontificibus, quod a minoribus perfici non potest, ita et maiori ueneratione uenerandum et tenendum est, sed ita coniuncta  sunt hec duo sacramenta, ut ab inuicem nisi morte preueniente nullatenus possint segregari, et unum sine altero rite perfici non potest. Nam unum preueniente morte saluare sine altero potest, aliud autem non potest. Unde scriptum est; »In diebus illis dicit Dominus: Effundam de Spiritu meo super omnem carnem .« Aduertamus summas diuitias bonitatis Dei. Quod in confirmandis neophytis manus impositio tribuit singulis, hoc tunc Spiritus sancti descensio in credentium populos donauit uniuersis. Sed quia dicimus quod manus impositio, et confirmatio, et qui iam regeneratus in Christo est confirmare aliquid possit, forte cogitat sibi aliquis: Quid mihi prodest post mysterium baptismatis mysterium confirmationis? Aut quantum uideo non  totum de fonte suscepimus, si post fontem adiectione noui generis indigemus. Non ita, dilectissimi, attendat caritas uestra. Sicut exigit militaris ordo ut, cum imperator quemcunque in militum receperit numerum, non solum signet receptum, sed etiam armis competentibus instruat pugnaturum; ita in baptizato benedictio illa munitio est. Dedisti militem, da ei adiumentum militie. Nunquid prodest, si quisquam parentum magnam pupillo conferat facultatem, nisi prouidere studeat et tutorem? Itaque Paracletus regeneratis in Christo custos, et consolator et tutor est. Ideo dicit sermo diuinus: »Nisi Dominus custodierit ciuitatem frustra uigilat qui custodit eam .« Ergo Spiritus sanctus,  qui super aquas baptismi salutifero descendit illapsu, in fonte pulchritudinem tribuit ad innocentiam, in confirmatione augmentum prestat ad gratiam, quia in hoc mundo tota etate uicturis inter inuisibiles hostes et pericula gradiendum est, in baptismo regeneramur ad uitam, post baptismum confirmamur ad pugnam. In baptismo abluimur, post baptismum roboramur, at si continuo transituris sufficiant regenerationis beneficia, uicturis tamen necessaria sunt confirmationis auxilia. Regeneratio per se saluat mox in pace beati seculi recipiendos, confirmatio autem armat et instruit ad agones mundi huius et prelia reseruandos. Qui autem post baptismum cum acquisita innocentia immaculatus peruenit ad mortem confirmatur morte, quia non potest peccare post  mortem. Hic si forte illud etiam requirere uelimus, post passionem et resurrectionem Christi, quid apostolis profuerit aduentus Spiritus sancti, ipse Dominus eis euidenter exponit. »Que dico, inquit, uobis non potestis ea portare modo, cum autem uenerit ille Spiritus ueritatis, ipse docebit omnem ueritatem .« uides quia cum Spiritus sanctus infunditur, cor fidele ad prudentiam et constantiam dilatatur. Itaque ante descensionem Spiritus sancti usque ad negationem apostoli deterrentur, post uisitationem uero eius usque ad martyrium contemptu salutis armantur, secundum hoc per Christum redimimur, per Spiritum uero sanctum dono sapientie spiritualis illuminamur, edificamur, erudimur, instruimur, consummamur, ut illam sancti Spiritus uocem  audire possimus. »Intellectum tibi dabo et instruam te in uia hac qua gradieris .« De Spiritu sancto accipimus, ut spirituales efficiamur, quia »animalis homo non percipit ea qua sunt Spiritus Dei .« De Spiritu sancto accipimus, ut sapiamus inter bonum malumque discernere, iusta diligere, iniusta respuere, ut malitie ac superbie repugnemus, ut luxurie ac diuersis illecebris et fedis indignisque cupiditatibus resistamus. De Spiritu sancto accipimus uite amorem et glorie ardorem, ut succensi diuinitus erigere a terrenis mentem ad superna et diuina ualeamus. Ieiunium ergo Dominici diei et quinte ferie nemo celebrare debet, ut inter ieiunium Christianorum et gentilium ueraciter credentium atque infidelium et hereticorum  uera et non falsa discretio habeatur, unde scriptum est: »Que pars Christi ad Belial? aut que pars fideli cum infideli? Que aut participatio iustitie cum iniquitate?«  Et iterum: »Nolite iugum ducere cum infidelibus .« »De cetero, fratres, uidete ne quis uos decipiat inanibus uerbis, neque per philosophiam et inanem fallaciam secundum traditionem hominum, secundum 56 elementa mundi, et non secundum Christum, quia in Christo habitat omnis plenitudo diuinitatis corporaliter, et estis in illo repleti, qui est caput omnis principatus et potestatis, in quo et circumcisi estis, circumcisione non manufacta in exspoliatione corporis carnis, in circumcisione Christi, consepulti  enim in baptismo in quo resurrexistis per fidem operationis Dei, qui suscitauit illum a mortuis. Et uos, cum mortui essetis in delictis et preputio carnis uestre, conuiuificauit cum illo, donans uobis omnia delicta, delens quod aduersum uos erat chirographum decreti, quod erat contrarium nobis, et ipsum tulit de medio et affigens illud cruci, exspolians principatus et potestates, traduxit confidenter, palam triumphans illos in semetipso. Nemo ergo uos iudicet in cibo et potu, aut in parte diei festi, aut neomenie, aut sabbatorum, que sunt umbra futurorum, corpus autem Christi. Nemo uos seducat, uolens in humilitate et religione angelorum que non uidit, ambulans frustra, inflatus sensu carnis sue, et non tenens caput ex quo totum corpus per  nexum, et coniunctionem subministratum et constructum crescit in augmentum fidei. Si mortui estis cum Christo ab elementis huius mundi, quid adhuc tanquam uiuentes in mundo decernitis? Ne tetigeritis neque gustaueritis, neque contrectaueritis que sunt omnia in interitu ipso usu secundum precepta et doctrinas hominum, que sunt rationem quidem habentia sapientie in superstitione et humilitate, et non ad parcendum corpori, non in honore aliquo ad saturitatem carnis. Igitur, si consurrexistis cum Christo, que sursum sunt querite, ubi Christus est in dextera Dei sedens, que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos apparebitis cum  ipso in gloria. Mortificate ergo membra uestra, que sunt super terram, fornicationem, immunditiam, libidinem, concupiscentiam malam et auaritiam que est simulacrorum seruitus, propter que uenit ira Dei in filios incredulitatis. In quibus et uos ambulastis aliquando cum uiueretis cum illis. Nunc autem deponite uos omnem iram, indignationem, malitiam, blasphemiam, turpem sermonem de ore uestro. Nolite mentiri inuicem, exspoliantes uos ueterem hominem cum actibus suis, et induentes nouum, eum qui renouatur in agnitione secundum imaginem eius qui creauit eum, ubi non est Iudeus, et gentilis circumcisio, et preputium, barbarus Scytha, seruus et liber, sed omnia in omnibus Christus. Induite ergo uos, sicut electi Dei, sancti et dilecti,  uiscera misericordie, benignitatem, humilitatem, modestiam, patientiam, supportantes inuicem, et donantes uobismetipsis, si quis aduersus aliquem habet querelem. Sicut et Christus donauit uobis, ita et uos. Super autem omnia hec, caritatem habentes, quod est uinculum perfectionis. Et pax Christi uigeat in cordibus uestris, in qua et uocati estis in uno corpore, et grati estote. uerbum Dei habitet in uobis abundanter in omni sapientia, docentes et commonentes uosmetipsos psalmis, hymnis et canticis, spiritualibus in gratia cantantes in cordibus uestris Deo. Omne quodcunque facitis in uerbo aut in opere, omnia in nomine Domini nostri Iesu Christi facite, gratias agentes Deo et Patri per ipsum  .« uos, karissimi, nolite deficere benefacientes. Quod si aliquis fuerit qui non obedierit uerbis apostolicis, hunc notate, et non commisceamini cum illo, ut confundatur. Et nolite quasi inimicum existimare, sed corripite ut fratrem,  Deus autem pacis det uobis idipsum sapere in alterutrum et in omnes, et ipse sit semper uobiscum in omni loco. Amen. Data Kal. Martias, uolusiano et Rufino uiris clarissimis consulibus.





DE PRIMITIuA ECCLESIA ET SYNODO NICAENA.


 Nemo, qui Scripturas diuinas legit ignorat quod, in principio nascentis Ecclesie, discipulis in unum congregatis, cum multitudine credentium, in quibus erat cor unum et anima una, quique uendentes predia et possessiones suas afferebant, et diuidebatur  singulis, prout cuique opus erat . Futuram namque Ecclesiam in gentibus apostoli preuidebant, maximeque quia Dominus illis predixerat; Euntes in mundum uniuersum, predicantes euangelium , uel quia expellendi erant a Iudea, nouerant se in gentibus dispergendos, Ecclesiamque congregandam ex rudi populo. Idcirco predia in Iudeam minime sunt adepti, sed pretia tantummodo ad fouendos egentes. At uero cum inter turbines et aduersa mundi succresceret Ecclesia, eo usque peruenit ut non solum gentes, sed etiam Romani principes  ad fidem Christi et baptismi sacramenta concurrerent. Et quibus uir religiosissimus, Constantinus  primus, fidem ueritatis patenter adeptus, licentiam dedit per uniuersum orbem suo degentes imperio non solum fieri Christianos, sed etiam fabricandas ecclesias, et predia tribuenda constituit. Denique idem prefatus princeps donaria immensa, et fabricam templi prime sedis beati principis apostolorum instituit, adeo ut sedem imperialem, quam Romani principes possederant, relinqueret, et beato Petro suisque presulibus profuturam concederet. Idem uero presidens in sancta synodo, que apud Nicenum congregata est, cum querelam quorumdam conspiceret coram se deferendam, ait: uos a nemine diiudicari potestis, quia solius Dei iudicio reseruamini, dii etenim uocati estis. Idcirco, non potestis ab hominibus iudicari. Ab illo etenim tempore  et deinceps, uiri religiosissimi non solum possessiones et predia que possederant, sed etiam semetipsos Domino consecrarunt, edificantes basilicas in suis fundis, in honore sanctorum, martyrum, per ciuitates ac monasteria innumera, in quibus cetus Domino seruientium conueniret. Denique reges, et presides ac magistratus non solum hanc licentiam tribuere, sed etiam ipsi propria largiti sunt per uniuersa regna terrarum, unde alerentur egentes qui nichil in mundo possidebant ecclesieque Dei fabricarentur atque restaurarentur, Deoque et Ecclesie eius rite famulantibus seruisque illius supplementa  tribuerentur, ut, hec accipientes, possent, secundum monita  Apostoli, »orationes, postulationes, obsecrationes, gratiarum actiones facere pro omnibus, pro regibus, et qui in sublimitate sunt, ut quietam et tranquillam uitam habeant. Et hoc bonum et acceptum esse coram Deo .« Ideo magister  gentium protestatur, cui »sollicitudo omnium Ecclesiarum incumbit ,« quique »episcopos regere per Spiritum sanctum constituit Ecclesiam Dei .« Quibus ait: »Pascite qui in uobis est gregem Dei, prouidentes non coacte sed sponte secundum Deum, neque turpis lucri gratia sed uoluntarie .« Cum enim dicat: »Nemo militans Deo implicat se negotiis secularibus .« Que enim sunt negotia secularia, sancti canones manifestant et inhibent perspicue, quod quidam qui in clero uidentur electi propter lucra turpia conductores alienarum possessionum fiant, et secularia negotia sub cura sua accipiant, Domini quidem ministerium paruipendentes, secularium uero discurrentes domos, et propter auaritiam patrimoniorum,  sollicitudinem sumentes, decreuit sancta synodus nullum deinceps clericum aut possessiones conducere, aut negotiis secularibus se miscere preter pupillorum et orphanorum, aut si forte episcopus ciuitatis, ecclesiasticarum rerum sollicitudinem habere precipiat, ut liquido patet, quia alia sunt negotia secularia, alia ecclesiastica. Nonne Moyses in seculo erat cum crebro »tabernaculum intraret et exiret, qui intus contemplatione raptus ,« foris infirmantium negotiis urgebatur, intus Dei arcana considerans, foris onera carnalium portabat? Cuius typum sacerdotes in Ecclesia agere debent, ut dum foras exeunt ad exsecranda negotia pro necessitatibus subditorum, intus ad se redeant  per contemplationem mandatorum, sicut Paulus, »qui celestibus secretis inseritur « et tamen per condescensionis uiscera carnalium cubile perscrutatur. Sic et Iacob ascendentes et descendentes angelos uidit , quia uidelicet rectores Ecclesie non solum Deo contemplando superna appetunt, sed deorsum quoque ad membra illius miserando descendunt. Et, dum sacerdotes horum facta imitantur et se custodiunt, et subditorum onera portant, et uidentur tales esse, quales idem egregius predicator dicit, ut »qui utuntur hoc mundo tanquam non utantur, et qui gaudent tanquam non gaudentes, et qui emunt tanquam non possidentes .«





EDICTUM DOMINI CONSTANTINI IMPERATORIS.


 In nomine sancte et indiuidue Trinitatis, Patris scilicet, et Filii, et Spiritus sancti, imperator Cesar FLAuIUS CONSTANTINUS, in Christo Iesu, uno ex eadem Trinitate sancta, Saluatore, Domino Deo nostro fidelis, mansuetus, beneficus, Alemannicus, Gothicus, Sarmaticus, Germanicus, Britannicus, unicus, pius, felix, uictor, ac triumphator, semper augustus, sanctissimo ac beatissimo Patri SILuESTRO, urbis Rome episcopo et pape, atque omnibus eius successoribus, qui in sede beati Petri usque in finem seculi sessuri sunt, pontificibus nec non et omnibus reuerendissimis et Deo amabilibus catholicis episcopis eidem sacrosancte Rom. Ecclesie per hanc nostram imperialem constitutionem subiectis in uniuerso orbe terrarum, nunc et in posteris cunctis  retro temporibus constitutis, gratia, pax, caritas, gaudium, longanimitas, misericordia, a Deo Patre omnipotente et Iesu Christo Filio eius, et Spiritu sancto cum omnibus uobis.

Ea que saluator et redemptor noster, Dominus noster iehsu Christus altissimi Patris Filius per suos sanctos apostolos Petrum et Paulum, interueniente Patre nostro Siluestro, summo pontifice et uniuersali papa mirabiliter dignatus est operari, liquida narratione, per huius nostre imperialis institutionis paginam, ad cognitionem omnium populorum in uniuerso orbe terrarum studuit propagare nostra mansuetissima serenitas. Primum quidem nostram fidem, quam a prelato beatissimo Patre et oratore nostro Siluestro uniuersali pontifice docti sumus,  intima cordis confessione ad instruendas omnium uestrum mentes proferentes, et ita demum Dei misericordiam super uos diffusam annuntiantes. Nosse enim uos uolumus, sicut per anteriorem nostram sacram pragmaticam iussionem significauimus, nos a culturis idolorum, simulacris mutis et surdis manufactis, diabolicis compositionibus atque ab omnibus Satane pompis recessisse, et ad integram Christianorum fidem que est uera lux et uita perpetua peruenisse, credentes iuxta id quod nos idem almificus, summus Pater et doctor noster Siluester instruxit pontifex, in Deum Patrem omnipotentem, factorem celi et terre, uisibilium omnium et inuisibilium. Et in Iesum Christum Filium eius unigenitum Dominum nostrum, per quem creata sunt omnia. Et  in Spiritum sanctum Dominum, et uiuificatorem uniuerse creature, hos Patrem et Filium, et Spiritum sanctum confitemur, ita ut in Trinitate perfecta, et plenitudo sit diuinitatis, et unitas potestatis, Pater Deus, Filius Deus, et Spiritus sanctus Deus, et tres unum sunt in Iesu Christo. Tres itaque forme, sed una potestas. Nam sapiens retro semper Deus edidit ex se, per quod semper erant gignenda secula, uerbum. Et, quando eodem solo sue sapientie uerbo uniuersam ex nichilo formauit creaturam, cum eo erat cuncta suo arcano componens mysterio, igitur perfectis celorum  uirtutibus, et uniuersis terre materiis pio sapientie sue nutu ad imaginem et similitudinem suam 57 primum de limo terre fingens hominem hunc in paradiso posuit uoluptatis. Quem antiquus serpens et hostis inuidens diabolus per amarissimum ligni uetiti gustum, exsulem ab eisdem fecit gaudiis , eoque expulso non desinit sua uenenosa multis modis protelare iacula, ut a uia ueritatis humanum abstrahens genus, idolorum culture, uidelicet creature, et non Creatori deseruire suadeat, quatenus per hos eos quos suis uoluerit irretire insidiis, secum eterno efficiat concremandos supplicio. Sed Deus noster, misertus plasmatis sui, dirigens sanctos suos prophetas, per quos lumen future uite, aduentum uidelicet Filii sui Domini  Dei et saluatoris nostri Iesu Christi, annuntians misit eumdem unigenitum Filium suum et sapientie uerbum. Qui, descendens de celis propter nostram salutem, natus de Spiritu sancto ex Maria uirgine, uerbum caro factum est, et habitauit in nobis , non amisit quod fuerat, sed cepit esse quod non erat. Deum perfectum et hominem perfectum ut Deus, mirabilia perficiens, et ut homo humanas passiones sustinens, ita uerbum hominem et uerbum Deum, predicante Patre nostro Siluestro summo pontifice, intelligimus, ut uerum Deum, uerum hominem fuisse nullo modo ambigamus. Electisque duodecim apostolis, miraculis coram eis et innumerabilis populi multitudine coruscauit. Confitemur eumdem Dominum Iesum Christum adimplesse legem  et prophetas, passum, crucifixum secundum Scripturas, tertia die a mortuis resurrexisse, assumptum in celos, atque sedentem ad dexteram Patris. Inde uenturum iudicare uiuos et mortuos, cuius imperii non erit finis. Hec est enim fides nostra, catholica, orthodoxa, a beatissimo Patre nostro Siluestro summo pontifice nobis prolata.

Exhortans idcirco omnem populum, et diuersas gentium nationes hanc fidem tenere, colere et predicare, et in sancte Trinitatis nomine aptissime gratiam consequi, et Dominum nostrum Iesum Christum saluatorem, qui cum Patre et Spiritu sancto per infinita secula uiuit et regnat. Quem Siluester, beatissimus Pater noster uniuersalis, predicat pontifex corde deuoto adorare. Ipse enim Dominus noster  misertus mihi peccatori, misit sanctos suos apostolos ad uisitandum nos, et lumen sui splendoris infulsit nobis, et abstractum a tenebris ad ueram lucem et agnitionem me uenisse gratulamini. Nam, dum ualida squaloris lepra totam mei corporis inuasisset carnem, et multorum medicorum conuenientium cura adhiberetur, nec ullius quidem cura promeruissemus salutem, ad hoc uenerunt sacerdotes Capitolii dicentes, mihi debere fieri fontem in Capitolio et compleri hunc innocentium sanguine, et in eo calente loco me posse mundari. Et secundum eorum dicta, aggregatis plurimis innocentibus  infantibus, dum uellent sacrilegi paganorum sacerdotes eos mactari, et ex eorum sanguine fontem repleri, cernens serenitas nostra lacrymas matrum eorum, illico exhorrui facinus, miseratusque eas, proprios illis restitui precepimus filios suos, datisque uehiculis et donis concessis gaudentes, ad propria relaxauimus.

Eadem igitur transacta die, per nocturna nobis facta silentia, dum somni tempus aduenisset, adsunt apostoli sanctus Petrus et Paulus, dicentes mihi: »Quoniam flagitiis posuisti terminum, et effusionem sanguinis innocentis horruisti, missi sumus a Christo Domino Deo nostro dare tibi sanitatis recuperande consilium. Audi ergo monita nostra, et fac quodcunque indicamus tibi. Siluester, episcopus huius  ciuitatis, ad montem Soracte persecutiones tuas fugiens, in cauernis petrarum cum suis clericis latebram fouet, hunc ad te cum adduxeris, ipse tibi piscinam pietatis ostendet, in qua dum te tertio merserit, omnis te ualetudo ista deseret lepre. Quod dum factum fuerit, hanc uicissitudinem tuo saluatori compensa, ut omnes iussu tuo per totum orbem restaurentur ecclesie. Te autem ipsum in hac parte purifica, ut relicta omni superstitione idolorum, Deum uiuum et uerum, qui solus est et uerus, adores et excolas, ut ad uoluntatem attingas.« Exsurgens igitur a somno, protinus iuxta id quod a sanctis apostolis admonitus sum, peregi, aduocatoque eodem precipuo et magnifico Patre et illuminatore nostro Siluestro, uniuersali papa, omnia a sanctis  apostolis mihi precepta dixi uerba. Percontati sumus ab eo qui isti dii essent Petrus et Paulus. Ille uero non eos deos uere dici, sed apostolos saluatoris nostri Domini Dei Iesu Christi respondit. Et rursum interrogare cepimus eumdem beatissimum papam, utrum istorum apostolorum imagines expressas haberet, ut ex pictura disceremus hos esse quos reuelatio docuerat. Tunc idem uenerabilis Pater imagines eorumdem apostolorum per diaconum suum exhiberi precepit, quas dum aspicerem et eorum, quos in somno uideram figuratos in ipsis imaginibus cognouissem uultus, ingenti clamore coram omnibus satrapis meis confessus sum eos esse quos in somno uideram.

Ad hec beatissimus idem Siluester Pater noster,  urbis Rome episcopus indixit nobis penitentie tempus intra palatium nostrum Lateranense, in uno cilicio, ut omnia que a nobis impie peracta atque iniuste disposita fuerant, uigiliis, ieiuniis atque lacrymis et orationibus apud Dominum nostrum Iesum Christum saluatorem impetramus. Deinde per manus impositionem clericorum usque ad ipsum presulem ueni, ibique renuntians Satane, pompis et operibus eius, uel uniuersis idolis manufactis, credere me in Deum Patrem omnipotentem, factorem celi et terre, uisibilium et inuisibilium, et in Iesum Christum Filium eius unicum Dominum nostrum, qui natus est de Spiritu sancto ex Maria uirgine, spontanea uoluntate coram omni populo professus sum.  Benedictoque fonte, illic me trina mersione unda salutis purificauit. Positoque me in fontis gremio manum de celo me contingentem propriis oculis uidi. De qua mundus exsurgens ab omni me lepre squalore mundatum agnoscite, leuatoque me de uenerabili fonte indutus uestibus candidis septiformis gratie sancti Spiritus consignationem adhibuit beati chrismatis unctione, et uexillum sancte crucis in mea fronte liniuit dicens: Signat te Deus sigillo fidei sue; In nomine Patris, et Filii, et Spiritus sancti, in consignatione fidei. Cunctusque clerus respondit, Amen. Et adiecit presul: Pax tibi. Prima itaque die post perceptum sacri baptismatis mysterium et post curationem corporis mei a lepre squalore agnoui non esse alium Deum nisi Patrem et Filium  et Spiritum sanctum, quem beatus Siluester papa predicat, trinitatem in unitate, unitatem in trinitate. Nam omnes dii gentium quos usque hactenus colui, demonia, opera hominum manufacta comprobantur. Etenim quantam potestatem idem Saluator noster suo apostolo beato Petro contulerit in celo ac terra lucidissime nobis idem uenerabilis Pater edixit, dum fidelem eum in sua interrogatione inueniens ait: »Tu es Petrus et super hanc petram edificabo Ecclesiam meam et porte inferi non preualebunt aduersus eam .« Aduertite potentes et aure cordis intendite, quid bonus Magister et Dominus suo discipulo adiunxit, inquiens: »Quodcunque ligaueris super terram, erit ligatum et in celis .« Mirum est hoc ualde et gloriosum  in terra ligare et soluere, et in celo ligatum et solutum esse. Et, dum hec predicante beato Siluestro agnoscerem et beneficiis ipsius beati Petri integerrime sanitati me comperi restitutum, utile iudicauimus una cum omnibus nostris satrapis et uniuerso senatu, optimatibus meis, etiam et cuncto populo Romano glorie imperii subiacenti, ut sicut in terris uicarius Filii Dei esse uidetur constitutus, etiam et pontifices, qui ipsius principis apostolorum gerunt uices principatus, potestatem amplius quam terrenam, imperialis nostre serenitatis mansuetudo habere uidetur concessam a nobis nostroque imperio obtineant, eligentes nobis ipsum principem apostolorum uel eius uicarios firmos apud Deum esse patronos, et sicut nostra est terrena imperialis potentia,  eius sacrosanctam Romanam ecclesiam decreuimus ueneranter honorare et amplius quam nostrum imperium et terrenum thronum sedem sacratissimam beati Petri gloriose exaltari, tribuentes ei potestatem et glorie dignitatem atque uigorem et honorificentiam imperialem, atque decernentes sancimus, ut principatum teneat tam super quatuor precipuas sedes Antiochenam, Alexandrinam, Constantinopolitanam, et Hierosolymitanam, quamque etiam super omnes in uniuerso orbe terrarum Dei Ecclesias. Et pontifex, qui pro tempore ipsius sacrosancte Romane Ecclesie exstiterit, celsior et princeps cunctis sacerdotibus totius mundi exsistat, et eius iudicio queque ad cultum Dei, uel fidei Christianorum  stabilitatem procurandam fuerint disponantur, iustum quippe est ut ibi lex sancta caput teneat principatus, ubi sanctarum legum institutor Saluator noster beatum Petrum apostolatus obtinere precepit cathedram, ubi, et crucis patibulum sustinens, beate mortis sumpsit poculum, suique Magistri et Domini imitator apparuit. Et ibi gentes pro Christi nominis confessione colla flectant ubi eorum doctor, beatus Paulus apostolus pro Christo extenso collo martyrio coronatus est, illic usque in finem querant doctorem ubi sanctum doctoris quiescit corpus, et ibi proni ac humiliati celestis regis Dei saluatoris nostri Iesu Christi famulentur officio, ubi superbi terreni regis seruiebant imperio. Interea nosse uolumus omnem populum uniuersarum gentium ac  nationum, per totum orbem terrarum construxisse nos, intra palatium nostrum Lateranense eidem saluatori nostro Domino Iesu Christo ecclesiam a fundamentis cum baptisterio, et duodecim nos sciatis de eius fundamentis, secundum numerum duodecim apostolorum, cophinos terre onustatos propriis asportasse humeris, quam sacrosanctam Ecclesiam caput et uerticem omnium Ecclesiarum uniuerso orbe terrarum dici, coli, uenerari ac predicari sancimus, sicut per alia nostra imperialia decreta constituimus. Construximus itaque ecclesias beatorum Petri et Pauli, primorum apostolorum, quas auro et argento locupletauimus, ubi et sacratissima eorum corpora cum magno honore recondentes, thecas ipsorum ex electro cui nulla fortitudo preualet elementorum  construximus, et crucem ex auro purissimo, et gemmis pretiosissimis per singulas eorum thecas posuimus, et clauis aureis confiximus. Quibus pro concinnatione luminariorum, possessionum predia contulimus, et rebus diuersis eas ditauimus, et per nostram imperialem iussionem sacram, tam in oriente quam in occidente uel etiam septentrionali et meridiana plaga, uidelicet in Iudea, Grecia, Asia, Thracia, Africa et Italia, uel diuersis insulis nostra largitate eis concessimus, ea prorsus ratione ut per manus beatissimi Patris nostri Siluestri pontificis successorumque omnia disponantur. Gaudeat enim una nobiscum omnis populus et gentium nationes uniuerso orbe terrarum exhortantes omnes ut Deo nostro et saluatori Iesu Christo immensas una nobiscum  referatis gratias, quam ipse Deus in celis desuper et in terra deorsum, qui nos, per suos sanctos apostolos uisitans, sanctum baptismatis sacramentum percipere, et corporis sanitate dignos effecit, pro quo concedimus ipsis sanctis apostolis, dominis meis beatissimis Petro et Paulo, et per eos etiam beato Siluestro Patri nostro summo pontifici, et uniuersalis urbis Rome pape, et omnibus eius successoribus pontificibus, qui usque in finem mundi in sede beati Petri erunt sessuri, atque de presenti concedimus palatium imperii nostri Lateranense quod omnibus in toto orbe terrarum prefertur atque precellit palatiis, deinde diadema, uidelicet coronam capitis nostri simulque pallium, uel mitram,  phrygium, necnon et superhumerale, uidelicet lorum quod imperiale circumdare assolet collum, uerum etiam et chlamydem purpuream atque tunicam coccineam, et omnia imperialia indumenta, seu et dignitatem imperialium presidentium equitum, conferentes etiam et imperialia sceptra, simulque et cuncta signa atque banna etiam et diuersa ornamenta imperialia, et omnem processionem imperialis culminis et gloriam potestatis nostre.

58 uiris enim reuerendissimis, clericis diuersis ordinibus, eidem sacrosancte Rom. Ecclesie seruientibus illud culmen singularitatem, potentiam et precellentiam habere sancimus, cuius amplissimus noster senatus uidetur gloria adornari, id est patricios atque consules effici, necnon et ceteris dignitatibus  imperialibus eos promulgantibus decorari. Et sicut imperialibus militia, ita et clerum sancte Romane Ecclesie ornari decernimus. Et quemadmodum imperialis potentia officiis diuersis cubiculariorum, nempe hostiariorum, atque omnium excubiarum ornatu, ita et sanctam Romanam Ecclesiam decorari uolumus, et ut amplissime pontificale decus prefulgeat, decernimus et hoc ut clerici eiusdem sancte Romane Ecclesie manipulis et linteaminibus, id est candidissimo colore decorari equos et ita equitari. Et sicut noster senatus calceamentis utitur cum udonibus, id est candido linteamine illustrati, ut sicut celestia, ita et terrena ad laudem Dei decorentur. Pre omnibus autem licentiam tribuentes ipsi sanctissimo Patri nostro Siluestro, urbis Rome episcopo,  et pape et omnibus, qui post eum in successum et perpetuis temporibus aduenerint beatissimis pontificibus pro honore et gloria Christi Dei nostri, in eadem Dei magna catholica et apostolica Ecclesia, ex nostro iudicio quem placatus proprio consilio clericare uoluerit, et in numero religiosorum clericorum connumerare nullum ex omnibus presumentem superbe agere. Decreuimus itaque et hoc, ut idem uenerabilis Pater noster Siluester, summus pontifex, uel omnes eius successores pontifices diadema, uidelicet coronam quam ex capite nostro illi concessimus, ex auro purissimo et gemmis pretiosis uti debeant, et eorum capite ad laudem Dei pro honore beati Petri gestare, ipse uero beatissimus papa super  coronam clericatus quam gerit ad gloriam beati Petri omnino ipsa ex auro non est passus uti corona, phrygium quoque candido nitore splendidum resurrectionem Dominicam designans, eius sacratissimo uertici manibus nostris imposuimus, et tenentes frenum equi illius, pro reuerentia beati Petri stratoris officium illi exhibuimus, statuentes eodem phrygio omnes eius successores singulariter uti in processionibus ad imitationem imperii nostri. Unde ut pontificalis apex non uilescat, sed magis amplius quam terreni imperii dignitas et glorie potentia decoretur, ecce tam palatiu mnostrum, ut predictum est, quamque Romane uobis, et omnes Italie seu occidentalium regionum, prouincias, loca et ciuitates prefato beatissimo  pontifici nostro Siluestro uniuersali pape concedimus atque relinquimus, et successorum ipsius pontificum potestati et ditione firma imperiali censura per hanc diualem nostram sacram potestatem et pragmaticum constitutum decernimus disponendum, atque iuri sancte Romane Ecclesie concedimus permansurum. Unde congruum prospeximus nostrum imperium, et regni potestatem orientalibus transferri et transmutari regionibus, et in Bizantie prouincie, in optimo loco, nomini nostro ciuitatem edificari, et nostrum illic constitui imperium, quoniam ubi principatus sacerdotum et Christiane religionis caput, ab imperatore celesti constitutum est, iustum non est ut illic imperator terrenus habeat potestatem; hec uero omnia que per hanc nostram imperialem sacram, et per alia diualia decreta statuimus atque confirmauimus, usque in finem mundi illibata et inconcussa permanenda decernimus. Unde coram Deo uiuo, qui nos regnare precepit, et coram terribili  eius iudicio obtestamur, per hoc nostrum imperiale constitutum, omnes nostros successores, imperatores, uel cunctos optimates, satrapas etiam amplissimum senatum et uniuersum populum in toto orbe terrarum, nunc, et in posterum cunctis temporibus, imperio nostro subiacentem, nulli eorum quoquomodo licere  hec que a nobis imperiali sanctione sacrosancte Romane Ecclesie uel eius omnibus pontificibus concessa sunt, refragari aut confringere uel in quoquam conuellere. Si quis autem  in hoc temerator aut contemptor exstiterit, eternis condemnationibus subiaceat innodatus, et sanctos Dei principes apostolorum Petrum et Paulum, sibi in presenti et futura uita sentiat contrarios, atque in inferno inferiori concrematus cum diabolo et omnibus deficiat impiis. Huius uero imperialis decreti nostri paginam propriis manibus roborantes, super uenerandum corpus beati Petri principis apostolorum posuimus, ibique eidem cum apostolo spondentes nos cuncta inuiolabiliter conseruare, et nostris successoribus imperatoribus conseruanda in mandatis relinqui, Patri nostro Siluestro summo pontifici et uniuersali pape, eiusque cunctis successoribus pontificibus Domino Deo et saluatore nostro Iesu Christo annuente tradimus perenniter atque feliciter possidenda. Et  subscriptio imperialis, diuinitas uos conseruet per multos annos, sanctissimi ac beatissimi Patres. Datum Rome, sub tertio die Kalen. Aprilium, domino nostro Flauio Constantino Augusto quarto et Gallicano Iu, uiris clarissimis consulibus.





QUO TEMPORE ACTUM SIT NICAENUM CONCILIUM.


 Canones generalium conciliorum a temporibus Constantini ceperunt. In precedentibus namque annis persecutione feruente, docendarum plebium, nisi que a Romana processerunt sede, minime dabatur  facultas. Inde Christianitas in diuersas hereses scissa est, quia non erat licentia episcopis in  unum conuenire nisi tempore supradicti imperatoris, ipse enim dedit facultatem Christianis libere congregari. Sub hoc etiam sancti Patres, in concilio Niceno de omni orbe terrarum conuenientes iuxta fidem  euangelicam et apostolicam, secundum post apostolos symbolum tradiderunt.





PRAEFATIO NICAENI CONCILII.


 Beatissimo Siluano in urbe Roma apostolice sedis antistite, Constantino Augusto et Licinio Cesare, consulatu Paulini et Iuliani uirorum clarissimorum, ab Alexandro trecentesimo tricesimo sexto anno, mense Iulio, XIII Kalen. Iulii, propter insurgentes hereses fides catholica exposita est apud Niceam Bythinie, quam sanctam et reuerendissima Romana complectitur et ueneratur Ecclesia, quippe quam trecenti decem et octo Patres mediantibus uictore atque uincentio religiosissimis Romane sedis presbyteris,  inspirante Deo, ad obstruenda Arii uenena protulerunt. Nam et nonnulle regule subnexe sunt, quas memorata suspiciens confirmauit Ecclesia. Sciendum est sane ab omnibus catholicis, quoniam sancta Ecclesia Romana nullis synodicis decretis prelata est, sed euangelica uoce Domini, et Saluatoris nostri primatum obtinuit, ubi dixit beato Petro apostolo: »Tu es Petrus et super hanc petram edificabo Ecclesiam meam, et porte inferi non preualebunt aduersus eam. Et tibi dabo claues regni celorum, et quecunque ligaueris super terram erunt ligata et in  celo, et quecunque solueris super terram erunt soluta et in celo .« Adhibita est etiam societas in eadem Romana urbe beatissimi apostoli Pauli, uasis electionis, qui uno die, unoque tempore gloriosa morte cum Petro, sub principe Nerone, agonizans coronatus est, et ambo pariter Ecclesiam sanctam Romanam Christo Domino consecrauerunt, aliisque urbibus omnibus in uniuerso mundo sua potentia, atque uenerando triumpho pretulerunt. Et licet pro omnibus assidua apud Dominum  omnium sanctorum fundatur oratio, his tamen uerbis Paulus beatissimus apostolus Romanis proprio chirographo pollicetur, dicens: »Testis enim mihi est Deus, cui seruio in spiritu meo in Euangelio Filii eius quod sine intermissione memoriam uestri facio in orationibus meis .« Prima ergo sedes celesti beneficio Romane Ecclesie, quam beatissimi Petrus atque Paulus suo martyrio dedicacarunt. Secunda autem sedes apud Alexandriam beati Petri nomine a Marco eius discipulo atque euangelista consecrata est, quia et ipse in Aegypto  primus uerbum ueritatis directus a Petro predicauit, et gloriosum suscepit martyrium. Cui uenerabilis successit Abilius. Tertia uero sedes apud Antiochiam eiusdem beati Petri apostoli habetur honorabilis, quia illic, priusquam Romam ueniret, habitauit, et Ignatium episcopum constituit, et illic primum nomen Christianorum nouelle gentis exortum est. Nam et Hierosolymitanus episcopus, pro tanti loci reuerentia, ab omnibus habetur honorabilis. Maxime quod illic primus beatissimus Iacobus, qui dicebatur iustus, qui etiam secundum carnem frater Domini nuncupatus est, a Petro, Iacobo et Ioanne apostolis est episcopus ordinatus, itaque, secundum antiquorum Patrum definitionem, sedes prima in Hierosolymis esse minime dicitur, ne forte ab infidelibus aut  idiotis sedes Domini nostri Iesu Christi, que in celo est, in terra esse putaretur. Etenim sedes eius celum, terra autem scabellum pedum eius, quoniam ipse est, per quem omnia facta sunt, et sine quo factum est nichil , »quoniam ex ipso, et per ipsum, et in ipso sunt omnia, ipsi gloria in secula seculorum. Amen .«

Apud Ephesum uero beatissimus Ioannes, apostolus et euangelista, multo tempore post Domini resurrectionem et ascensionem in celos, diuina inspiratione Euangelium conscripsit atque requieuit. Et ob hoc episcopus Ephesinus, pro tanti apostoli et euangeliste memoria, ceteris episcopis metropolitanis in synodis honorabiliorem obtinet sedem.

Sed quoniam de concilio Niceno disserendum est,  que hec fecit causa, ut post illam apostolorum gloriosam predicationem, que in omnem terram mirabiliter diffusa est, sub Constantino Augusto tanti congregarentur episcopi? Rufini nobis decimus liber, qui coniunctus est nouem libris ecclesiastice Historie quos uir eruditissimus Eusebius Cesariensis edidit, necessario prefertur ad medium, ut parua que eius inter initia de Arii peruersitate conscripta sunt, memorentur, quia dubium non est, ideo trecentos decem et octo sanctissimos Patres, ex uniuerso orientali orbe in Nicea Bythinie congregatos, ut Arii impium dogma Christi auxilio funditus damnaretur. Et salubri prouidentia constitueretur quod in sancta catholica Ecclesia debeat obseruari. Item ad locum ex libro decimo Rufini: Igitur cum apud Alexandriam  post Achillem, qui Petri martyrio successit, suscepisset Alexander sacerdotium, quia pax nostris et quies a persecutionibus erat, atque Ecclesiarum gloria confessorum meritis gaudebat, prosperitas rerum nostrarum domestica contentione turbabatur. Etenim presbyter quidam apud Alexandriam, nomine Arius, uir ipse et forma magis quam uirtute religiosus, sed glorie laudisque et nouitatis improbe percupidus, praua quedam de Christi fide proferre, et que arte inquisitionis inuenerat cepit. Abscindere enim, ac separare ab illa eterna et ineffabili Dei Patris substantia uel natura Filium conabatur. Que res in Ecclesia plurimos conturbabat, et a dulci mentis tranquillitate dimouebat. Sed cum Alexander,  episcopus, natura lenis et quietus, assidue commonitionibus Arium cuperet a prauo incepto et assertionibus impiis reuocare, nec tamen res ex sententia procederet, et quod plerosque quodam contagio pestifere assertionis infecerat, non solum apud Alexandriam, uerum et per alias prouincias disperserat urbes, perniciosum fore credens, si dissimularet a talibus, plurimis consacerdotibus suis rem indicat. Questio laicis innotescit. Sermo usque ad aures religiosi principis  peruenit. Tum ille ex sententia sacerdotum apud urbem Niceam 59 episcopale concilium conuocat, trecentis ibique Arium decem et octo episcopis residentibus adesse iubet, ac de eius propositionibus et questionibus iudicare.  Sed in eo concilio admirabile factum principis non puto reticendum. Etenim cum ex omnibus pene locis episcopi conuenissent, et, ut fieri solet, diuersis ex causis inter se quedam iurgia detulissent, interpellabatur frequenter a singulis, offerebantur libelli, culpe proferebantur, et magis ad hec quam ad id pro quo fuerat uentum animos dabant. At ille, uidens quod per huiusmodi iurgia causa summi negotii frustraretur, diem certum statuit quo unusquisque episcoporum, si quid querimonie habere uideretur, deferret. Cum resedisset, suscepit a singulis libellos. Quos simul omnes in sinu suo continens nec in eis quod contineretur aperiens, ait ad episcopos: »Deus uos constituit sacerdotes, et potestatem uobis dedit de nobis quoque iudicandi. Et  ideo nos a uobis recte iudicamur, uos autem non potestis ab hominibus iudicari. Propter quod Dei solius inter uos exspectate iudicium, ut et uestra iurgia quecunque sunt ad illud diuinum reseruentur examen, uos etenim nobis a Deo dati estis dii. Conueniens non est ut homo iudicet deos, sed ille solus de quo scriptum est: »Deus stetit in synagoga deorum, in medio autem deos discernit .« Et ideo, his omissis, alia que ad fidem Dei pertinent absque ulla animorum contentione discutite. Cum hec dixisset omnes querimoniarum libellos iussit exuri, ne innotesceret illi odium et suggillatio sacerdotum. uerum cum per dies multos in episcoporum concilio de fide questio uerteretur, et nonnulli diuersa sentirent ac uehementer ceptis Arii fauerent,  plures tamen erant qui impium exsecrarentur inceptum. Cumque in eodem concilio esset confessorum magnus numerus sacerdotum, omnes Arii nouitatibus aduersabantur. Fauebant uero ei uiri in questionibus callidi, et ob id simplicitati fidei aduersabantur. Quantam uero habeat uirtutem fidei simplicitas, etiam ex his que ibi gesta sunt, cognoscimus. Etenim cum pro studio religiosi imperatoris ex omni terra sacerdotes Dei conuenissent, opinione commoti philosophi quoque et dialectici ualde nobiles et opinatissimi conuenerunt. In quibus quidam insignis in arte dialectica per dies singulos conflictum summi certaminis cum episcopis nostris uiris eque in dialectica non improbabiliter eruditis mouebat.  Et fiebat ingens spectaculum conuenientibus ad audiendum doctis et litteratis uiris. Nec tamen ullo genere philosophus concludi a quodam poterat aut constringi. Tanta enim dicendi arte obiectis questionibus occurrebat, ut ubi maxime putaretur astrictus uelut anguis lubricus elaberetur. Sed ut ostenderet Deus, quia »non in sermone regnum Dei, sed in uirtute consistit ,« quidam ex confessoribus, simplicissime nature uir, et nichil aliud sciens »nisi Christum Iesum, et hunc crucifixum ,« inter ceteros auditores episcopos aderat. Qui cum uidisset philosophum insultantem nostris, et callida se disputationis arte iactantem, poscit ab omnibus locum uelle se paucis cum philosopho sermocinari. Tum uero nostri qui  simplicitatem uiri et imperitiam in sermone duntaxat nossent, pauere et uelut pudorem quemdam pati ne forte apud callidos homines risui efficeretur sancta simplicitas. Perstitit tamen senior, et hinc mouit sermonis exordium. »In nomine, inquit, Iesu Christi, philosophe, audi que uera sunt. Deus unus est qui fecit celum et terram, quique homini quem de limo terre formauerat spiritum dedit, uniuersa que uidentur sibi uirtute uerbi sui creauit, et Spiritus sui sanctificatione firmauit, hoc uerbum ac sapientia quam nos Filium dicimus humanos miseratus errores ex uirgine nascitur, et per passionem mortis a perpetua nos morte liberauit, ac resurrectione sua eternam nobis contulit uitam, quem exspectamus iudicem omnium que egerimus esse uenturum.  Credis hec ita esse, philosophe?« At ille ac si nunquam ullum sermonem contradicendi didicisset, ita obstupefactus  uirtute dictorum mutus ad omnia hoc solum potuit respondere: Ita sibi uideri, nec aliud uerum esse quam dixerat. Tunc senior hec inquit: Si ita esse credidisti, surge, et sequere me ad Dominicum, et huius fidei signaculum suscipe. Et ita philosophus Christianus effectus tandem se gratulatus est uictum. In illo etiam concilio fuit Paphnutius homo Dei episcopus Aegypti, in quo tanta uirtute inerat gratia, ut signa per eum non minus quam dudum per apostolos fierent. Quo etiam in tempore et Spyridion Cyprius episcopus insignis habebatur. Tales igitur in illis adhuc temporibus multi uiri in Ecclesiis Domini refulgebant, ex quibus plurimi in illo concilio fuerunt. Interea per dies singulos agitabatur conuentus, nec facile aut temere tanta statuere  audebant, et uocabatur Arius frequenter in concilium, et assiduo tractatu assertiones eius discutiebantur, et quod aduersum hec tenere deberent ac statui summa cum deliberatione querebant. uerum post diutinum multumque tractatum placuit omnibus ac uelut uno cunctorum ore et corde decernitur Omousion conscribi debere, id est eiusdem cum Patre substantie Filium confiteri. Atque firmissima omnium sententia pronuntiatur. Decem et septem soli tunc fuisse dicuntur quibus Arii magis fides placeret extrinsecus creatum Dei Filium ex nullis substantibus, et non ex ipsa Patris deitate progenitum confirmantes. Defertur ad Constantinum sacerdotalis concilii sententia. Ille tanquam a Deo prolatam ueneratur. Cui si quis tentasset obniti uelut contra diuina statuta  uenientem, in exsilium se protestatur acturum. Explicit prefatio.





INCIPIUNT CAPITULA NICAENI CONCILII.


     1. De Eunuchis qui seipsos abscindunt.
    2. De his qui post baptisma statim ad clerum applicantur.
    3. De subintroductis mulieribus.
    4. Qualiter episcopi debeant ordinari.
    5. De excommunicatis clericis uel laicis
    6. De primatibus episcoporum metropolitanorum.
    7. De honore episcopi Hierosolymitani.
    8. De Nouatianis.
    9. De presbyteris sine examinatione constitutis.
     10. De lapsis clericis ordinatis.
    11. De his qui sponte lapsi sunt qualiter debeant penitere.
    12. De excommunicatis a seculo exeuntibus.
     13. De cathecuminis lapsis.
    14. De diaconibus, ne corpus Christi tradant presbyteris, uel ante presbyteros communicent.
    15. De clericis temere ab Ecclesia recedentibus.
    16. De presbyteris, et diaconibus uel clericis qui ad alias ciuitates transeunt.
    17. De clericis alienis sine conniuentia proprii episcopi ab alio in sua ecclesia non ordinandis.
    18. De clericis usuram uel ampliationem accipientibus.
     19. De Paulianistis et Cataphrigis rebaptizandis.
    20. De diebus Dominicis et Pentecostes, ut in eis stantes oremus.







INCIPIUNT CANONES NICAENI CONCILII. Quod actum est sub Constantino imperatore Paulino et Iuliano consulibus fratribus, an. 363, III Kal. Iul.


 Cum conuenisset hoc sanctum et magnum concilium apud Niceam ciuitatem prouincie Bithynie, statuta sunt ab eis hec que infra scripta sunt, ex Greco in Latinum uersa sermonem.

 I. Si quis in egritudine uel a medicis sectus est, uel a barbaris castratus, placuit ut iste permaneat in clero. Si quis autem sanus seipsum abscindat, etiamsi est in clero, cessare debet et ex hoc nullum  talem oportet ordinari. Sicut autem de his qui uel affectauerint hec uel ausi sunt seipsos abscindere, hec, que dicimus, statuta sunt. Ita si qui a barbaris uel a dominis suis secti, et probabilis uite sint, tales suscipit ecclesiastica regula in clerum.

II. Quoniam multa siue per necessitatem, siue ex quacunque causa contra regulam gesta sunt, ita ut homines ex uita gentili nuper adhuc catechizati, uel instituti statim ad spiritualem baptismum uenissent, et continuo cum baptizati sunt, etiam ad episcopatum, uel ad presbyterium prouecti sunt. Recte igitur uisum est de cetero nichil tale debere fieri. Nam et tempore opus est ut sit catechumenus, et post baptismum multa probatione indiget. Euidens namque est apostolicum preceptum dicens: »Non neophytum  ne forte elatus in iudicium incurrat et laqueum diaboli .« Si uero procedente tempore aliquod peccatum admiserit, et conuictus duobus uel tribus testibus fuerit, cesset a clero qui huiusmodi est. Si quis uero preter hec facit, tanquam contraria statutis sancti concilii gerens, ipse periclitabitur de statu sui cleri.

III. Omnibus modis interdixit sancta synodus neque episcopo, neque presbytero, neque diacono, neque ulli clericorum omnino licere habere secum mulierem extraneam, nisi forte mater, aut soror, aut auia, aut amita, uel matertera sit. In his namque solis personis, et harum similibus omnis que ex mulieribus est suspicio declinatur, qui autem preter hec agit periclitatur de clero.

 Iu. Episcopum oportet ab omnibus episcopis, si fieri potest, qui sunt in prouincia eius ordinari. Si uero hoc difficile fuerit, uel aliqua urgente necessitate, uel itineris longitudine, certe tres episcopi debent in unum esse congregati, ita ut etiam ceterorum qui absentes sunt consensum litteris teneant, et ita faciant ordinationem. Potestas sane uel confirmatio pertinebit per singulas prouincias ad metropolitanum episcopum.

u. Seruetur ista sententia, ut hi qui ab aliis excommunicantur ab aliis ad communionem non recipiantur. Requiratur sane si forte aliqua indignatione, aut contentione, aut qualibet commotione episcopi sui excommunicati sint. Ut ergo digna hec  possint examinatione perquiri recte uisum est, per singulos annos, in singulis prouinciis bis in anno episcoporum concilium fieri, ut simul in unum conuenientes ex communi prouincia huiusmodi examinent questiones, ut ita demum hi qui ob culpas suas episcoporum suorum offensas merito contraxerunt digne etiam a ceteris excommunicati similiter habeantur, quousque in communi uel ipsi episcopo suo uisum fuerit humaniorem circa eos ferre sententiam. Habeatur autem semel concilium ante dies Quadragesime, ut omnibus, si que sunt, simultatibus amputatis, mundum solemne Deo munus possit offerri. Secundum uero agatur circa tempus autumni.

uI. Mos antiquus perduret in Aegypto, uel Libya,  et Pentapoli, ut Alexandrinus episcopus horum omnium habeat potestatem, quoniam quidem et Romano episcopo parilis mos est. Similiter autem et apud Antiochiam 60 ceterasque prouincias honor suus unicuique seruetur Ecclesie. Per omnia autem manifestum est quod si quis preter uoluntatem et conscientiam metropolitani episcopi fuerit ordinatus, hunc concilium magnum et sanctum censuit non debere esse episcopum. Sane si communi omnium consensu rationabiliter probato, secundum ecclesiasticam regulam duo uel tres animositate ducti, per contentionem contradicant, obtineat plurimorum sententiam sacerdotum.

uII. Quoniam mos antiquus obtinuit, et uetusta traditio ut Elie, id est Hierosolymorum episcopo  honor deferatur, habeat consequenter honorem, manente tamen metropolitane ciuitatis propria dignitate.

uIII. Si qui uoluerint uenire ad Ecclesiam catholicam ex Nouatianis, placuit sancto concilio ut ordinentur et sic maneant in clero. Ante omnia autem hanc habeant confessionem, quam per Scripturam exigi oportet, ut fateantur se communi consensu catholice Ecclesie statuta obseruaturos, id est communicaturos se, et his qui forte secundas nuptias experti sunt, uel his qui persecutionis tempore lapsi sunt, quibus tamen lapsis penitentie modus et tempus ascriptum est, ut in omnibus sequantur ea que in Ecclesia catholica obseruantur. Et sicubi iidem ipsi fuerint inuenti, siue in uicis seu in urbibus  clerici ordinati a catholicis, sic etiam in clero persistant, unusquisque tamen in suo ordine. Si uero episcopus uel presbyter catholice Ecclesie fuerit ad quem aliqui ex his accedunt, certum est quod episcopus quidem catholicus suam habeat dignitatem. Similiter autem presbyteri et diaconi habeant. Hi uero qui ab istis ueniunt, si forte episcopus fuerit, habeat sacerdotii dignitatem, nisi forte placeat episcopo catholico concedere et etiam episcopalis nominis honorem. Si uero non placuerit inueniat ei locum, ut sit in parochia cepiscopus, aut in clero presbyter, et in ciuitate una non uideantur duo episcopi esse, et ille omnimode in clero permanere uideatur.

 IX. Si qui sine examinatione promoti presbyteri sunt, et postea examinati, confessi sunt peccata sua, et cum confessi fuissent, contra regulam uenientes homines manus eis temere imposuerunt, hos ecclesiasticus ordo non recipit. In omnibus enim quod irreprehensibile est defendit Ecclesia.

X. Quicunque ex lapsis per ignorantiam sunt ordinati, uel contemptum eorum qui eos ordinauerunt, hoc non preiudicat regule ecclesiastice, cum enim compertum fuerit deponantur.

XI. Placuit sancte synodo, licet indigni sint misericordie, tamen aliquid circa eos humanitatis ostendi. Si quos ergo ex animo penitet tribus annis inter penitentes habeantur. Si tamen fideles sunt, septem annis aliis inter penitentes sint, duobus  autem annis idem sine oblatione in oratione sola participent populo. Si qui uero, per Dei gratiam uocati primo quidem ostenderunt fidem suam, deposito militie cingulo, post hec autem ad proprium uomitum reuersi sunt, ut et pecunias darent et ambirent redire rursum ad militiam, isti decem annis sint inter penitentes, post primum triennium quo fuerint, inter audientes, ab omnibus uero illud precipue obseruetur, ut animus eorum et fructus penitentie obseruetur. Quicunque enim cum omni timore et lacrymis perseuerantibus et operibus bonis conuersationem suam non uerbis solis, sed opere et ueritate demonstrant, cum tempus statutum etiam ab his fuerit impletum, et orationibus iam ceperunt communicare, licebit etiam episcopo humanius circa  eos aliquid cogitare. Qui uero indifferenter habuerint lapsum, et sufficere sibi quod Ecclesiam introierunt arbitrantur, isti omnimodo tempora statuta complebunt.

II. De his uero qui recedunt ex corpore, antique legis regula obseruabitur etiam nunc, ita ut si forte quis recedit ex corpore, necessario uite sue uiatico non defraudatur, quod si desperatus aliquis recepta communione superuixerit, sit inter eos qui sola oratione communicant. De omnibus tamen his qui a corpore recedunt, in tradendo eis communionem et cura et probatio sit episcopi.

XIII. Placuit hoc sancto et magno concilio de catechumenis qui lapsi sunt, ut tribus annis inter audientes uerbum sint tantummodo, post hec uero  orent cum catechumenis.

XIu. Peruenit ad sanctum concilium quod, in locis quibusdam et ciuitatibus, presbyteris sacramenta diaconi porrigant, hoc neque regula, neque consuetudo tradidit ut hi qui offerendi sacrificii non habent potestatem, his qui offerunt corpus Christi porrigant, sed et illud innotuit quod quidem diacones etiam ante episcopos sacramenta sumunt.

Hec omnia amputentur et accipiant secundum ordinem post presbyteros ab episcopo uel a presbytero sacram communionem. Quod si non fuerit in presenti uel episcopus uel presbyter, tunc ipsi proferant et edant. Sed nec sedere quidem licet in medio presbyterorum diacones. Si quis autem non uult his sufficiens esse, post hanc definitionem cesset  esse diaconus.

Xu. Propter multas perturbationes et frequentes tumultus seditionum, que fieri solent, placuit omnimodo istam abscindi consuetudinem que contra regulam est, sicubi tamen sit, id est ne de ciuitate ad ciuitatem transeat uel episcopus, uel presbyter, uel diaconus. Si quis uero post hec statuta sancti huius concilii tale aliquid agere tentauerit, infringetur omni genere huiuscemodi conatus et restituatur proprie Ecclesie in qua ordinatus est.

XuI. Si qui uero timorem Dei ante oculos non habentes, neque ecclesiastica statuta custodientes, recesserit ab Ecclesia sua siue presbyter siue diaconus, uel in quocunque ecclesiastico ordine positi  fuerint, non debent suscipi in Ecclesia, sed cum omni necessitate cogantur, ut redeant ad Ecclesiam suam, quod si permanserint, excommunicare eos oportet.

XuII. Si quis ausus fuerit aliquem, qui ad alterum pertinet, ordinare in sua Ecclesia, cum non habeat consensum episcopi ipsius a quo recessit clericus, irrita erit huiusmodi ordinatio.

XuIII. Quoniam multi clerici, auaritie causa turpia lucra sectantes, obliti sunt diuini precepti, quod dictum est, qui pecuniam suam non dedit ad usuram, fenerantes centesimas exigant, statuit hoc sanctum concilium, si quis inuentus fuerit post hanc definitionem usuras accipere, uel ex quolibet tali negotio turpia lucra sectari, uel etiam species frumentorum  ad sextuplum dare, omnis qui tale aliquid conatus fuerit ad questum deiiciatur a clero, et alienus ab ecclesiastico habeatur gradu.

XIX. Si quis confugit ad Ecclesiam catholicam de Paulianistis et Cataphrigis statutum est rebaptizari eos debere. Si qui uero clerici erant apud eos, siquidem inculpati fuerint et irreprehensibiles, rebaptizati rursus etiam ordinentur ab episcopo Ecclesie catholice. Si uero examinati minus fuerint apti deprehensi, deponi eos oportet. Similiter autem et circa diacones et de omnibus qui in eodem clero inueniuntur, eadem forma seruabitur. Commemorauimus autem diaconissas que in hoc ordine inuente sunt, que nec manus impositionem aliquam habeant, ut omnimodo inter laicas habeantur. Similiter autem  diaconisse que in catholico canone non habentur simili loco, id est laice et tanquam non consecrate deputentur.

XX. Quoniam sunt in die Dominica quidam ad orationem genua flectentes, et in diebus Pentecostes, propterea est itaque statutum a sancta synodo quoniam consona et conueniens per omnes ecclesias custodienda consuetudo est ut stantes ad orationem Domino uota reddamus.


Symbolum eiusdem Niceni concilii.

Credimus in unum Deum Patrem omnipotentem, uisibilium et inuisibilium conditorem. Et in unum Dominum Iesum Christum, Filium Dei, natum de Patre unigenitum, hoc est, de substantia Patris, Deum de Deo, lumen de lumine, Deum uerum de  Deo uero, natum. non factum, consubstantialem Patri, id est, unius substantie cum Patre  per quem omnia facta sunt que in celo et in terra. Qui propter nos homines, et propter nostram salutem descendit de celis, et incarnatus est, atque homo factus, passus, mortuus est, et resurrexit tertia die, ascendit ad celos, uenturus iudicare uiuos et mortuos. Et in Spiritum sanctum. Eos autem qui dicunt erat, quando non erat et antequam nasceretur non erat, et quod ex nullis existentibus factus est, aut ex aliqua substantia uel natura, eum dicentes esse mutabilem, et conuertibilem Filium Dei, perhibendo hos anathematizat, et condemnat catholica et apostolica Ecclesia. Hec est  fides quam exposuerunt Patres primum quidem aduersus Arium blasphemum, dicentem creaturam esse Filium Dei, et aduersus omnem heresim, Sabellii, Photini, Pauli Samosateni, Manichei, ualentini, Marcionis, et aduersus omnem omnino heresim, si que insurrexerit contra catholicam et apostolicam Ecclesiam quam omnes condemnauerunt Nicea congregati episcopi trecenti decem et octo.


Fides Gregorii maioris.

Unus Deus, principium, et Pater uerbi uiuentis, sapientie existentis, et uirtutis, et imaginis proprie, perfectus perfecti genitor, et unus Dominus ex uno, Pater filii unigeniti, et unus Dominus ex uno, Deus de Deo, figura substantie Patris, imago Dei, Deus uerbum mundi, et totius substantie opifex, sapientia,  continens omnia que existunt, Filius uerus de Patre uero, inuisibilis de inuisibili, incorruptibilis de incorruptibili, immortalis de immortali, et sempiternus de sempiterno, et unus Spiritus sanctus, perfectus, perfecta uita, uiuentium sanctitas, et fons sanctitatis, et edificationis ministrator, per quem Deus in omnes credentes et super omnes, et Filius qui per omnes. Trinitas, perfecta gloria, et regnum sempiternum, indiuiduum, et inalienabile. Neque igitur creatum aliquid, et seruum seu famulum in Trinitate, neque aduentitium, uel subintroductum tanquam quod ante non exstiterit, et nouissimum subintrauerit, neque enim desinit aliquando Filius Patri, aut Filio, Spiritus sanctus, sed immutabilis et inconuertibilis hec eadem Trinitas semper.





INCIPIUNT CAPITULA CONCILII ANCYRANI.


     1. De presbyteris lapsis in persecutione.
    2. De diaconibus qui immolauerunt.
    3. De clericis siue laicis quorum manus alii cum iniuria super idolorum sacrificia posuerunt.
    4. De his qui in templis idolorum cenauerunt, de quibus supra.
    5. De his qui timore ritus gentilium peregerunt.
    6. De his qui in locis idolorum manducauerunt.
    7. De his qui frequenter idolis immolauerunt.
    8. De his qui coacti uti idolis immolauerunt.
    9. De his qui aliis sacrificandi causam attulerunt.
    10. De diaconibus.
    11. De desponsatis puellis et ab aliis corruptis.
     12. De his qui ante baptismum sacrificauerunt idolis.
    13. De cepiscopis.
    14. De presbyteris a carne se abstinentibus.
    15. Non debere presbyteros ecclesiastica iura uendere.
    16. De his qui irrationabiliter uixerunt.
    17. De his qui sicut muta animalia uixerunt.
    18. De episcopis qui ordinati non suscipiuntur.
    19. De his qui uirginitatem profitentur.
    20. De adulteris.
    21. De mulieribus que fornicate partus suos necant.
    22. De his qui uolentes homicidium fecerunt.
    23. De his qui more gentilium uiuunt.
    24. De eo qui sororem sponse sue uitiauit.







61 INCIPIT CONCILIUM ANCYRANUM. 


 Isti quidem canones, seu regule, priores sunt Nicenis, sed ideo Niceni canones priores scribuntur, propter auctoritatem magni et sancti concilii apud Niceam habiti.

Conuenerunt autem in synodum memoratam, Ancyram ciuitatem, hi, qui infra scripti sunt, Marcellus Ancyranus, Agricolaus Cesariensis, Lupus Tharsensis, uitalio Antiochensis, Basilius Amasenus, Philadelphus Iuliopolitanus, Testulus Nicomedensis, Heraclius Zolonensis, Petrus Iconiensis, Munecius Laodicensis, Pergianus Antiochenus Phisidie, Narcissus Nerodiensis.

CAP. I. Presbyteros, qui immolauerunt et postea iterum certamen inierunt, si hoc ipsum ex fide, et non aliquo argumento sibimet preparantes egerunt,  ut iterum teneri uiderentur, aut tormentis subiici putentur tanquam inuiti, si ex fide ergo luctati sunt et non ex compacto, ad ostentationem, ut offerrent ipsi fecerunt, hos placuit honorem quidem sedis proprie  retinere, offerre autem illis et sermonem ad populum facere, aut aliquibus sacerdotalibus officiis fungi non liceat.

II. Diacones similiter, qui immolauerunt, postea autem iterum reluctati sunt, illos quidem honore carere oportet cessare uero debere ab omni sacro ministerio, ita ut nec panem nec calicem offerant, nec pronuntient, nisi forte aliqui episcoporum conscii sint laboris eorum et humilitatis, et mansuetudinis, et uoluerint eis aliquid amplius tribuere uel adimere, penes ipsos ergo de his erit potestas.

III. Qui fugientes timore persecutionis, comprehensi sunt, uel a familiaribus seu a domesticis traditi, et uel bona propria amiserunt, uel sustinuerunt tormenta, uel etiam carceribus inclusi sunt. Et tamen  proclamauerunt se esse Christianos, quin etiam, perseuerante uiolentia, ad id usque perducti sunt ut manus eorum apprehensas, et uiolenter attractas super sacrificia imponerent, illis scilicet perseuerantibus  in fide, et Christianos se esse uociferantibus, hoc ergo quod eis inuitis et aliis cogentibus contigit, si luctu et merore animi acerbe se ferre demonstrant, ipsique humili per bonam conuersationem habitu incedentes dolere se quod inuiti coacti sunt doceant, hos tanquam inculpatos a communione non uetari. Si autem iam prohibiti sunt ab aliquibus a communione maioris diligentie inquisitionis causa, aut per aliquorum ignorantiam statim recipi oportere, hoc autem obseruari oportet, et de clericis et de laicis omnibus. Laicos sane qui in similem necessitatis causam inciderunt, tanquam si nichil peccauerint, maxime si eos probabilis uita commendet, ad ordinationem recipi placuit.

Iu. De his, qui sacrificare coacti sunt, insuper in  templis idolorum cenauerunt, si qui eorum cum habitu cultiore ad templa producti sunt, atque ibi pretiosiori ueste adhuc mutata cene participes facti sunt, idolorum indifferenter sumentes omnia qui fuerant apposita, placuit inter audientes uno anno constitui, tribus autem aliis annis agere penitentiam, sed ex ipso triennio per biennium tantummodo orationi communicare, tertio autem anno reconciliare sacramentis.

u. Quotquot autem ascenderunt templa cum ueste lugubri, et recumbentes inter alios manducauerint flentes, si compleuerint penitentiam triennii temporis, sine oblatione suscipientur ad communionem, id est ut ipsi oblationem non offerant. Si autem perducti ad templa non manducauerint, biennio maneant  in penitentia. Tertio uero communicent, sed sine oblatione, ut dictum est, in quarto iam anno perfectionem suam recipiant. Episcopum autem hanc habere licentiam oportet, ut pro his peccata singulorum consideret, et prout uiderit conuersationem, normam, regulamque conuersationis attribuat, id est, ut humanius agens secundum uite modum tempus alicui breuiare, aut etiam prolixius quod correctionis necessarium uiderit, addere. Discutiatur autem omnium horum, et precedens uita, et posterior, et ita circa eos sacerdotalis humanitas moderetur.

uI. De his qui minis tantum cesserint, aut bonorum oblatione, aut transportationis pena deterriti  sacrificauerunt, et nunc usque non penituerunt neque conuersi sunt, modo autem, id est, tempore huius synodi, se obtulerunt conuersionis sue consilium capientes, placuit eos usque ad magnum diem inter audientes suscipi, penitentiam autem agere triennio, et post duos alios annos sine oblatione communicare, et ita demum sex annis completis ad perfectum peruenire. Quod si aliqui ante hoc concilium suscepti sunt ad penitentiam, ex illo tempore imputabitur eis initium sexennii constituti. Quod si alicui horum quodlibet mortis periculum aut ex egritudine aut ex aliqua causa acciderit, his communionem propter uiaticum suum non negari.

uII. De his qui festis diebus paganorum in remotis eorum locis conuiuiis interfuerunt, et suas nichilominus  epulas ibidem portauerunt et comederunt, placuit ut post biennii penitentiam suscipiantur ita tamen utrum aut cum oblatione recipiendi sint, an ad solam communionem admitti debeant unusquisque episcoporum examinet uitam eorum, et preterita ac presentia habita consideratione perpendat.

uIII. Hi autem qui secundo uel tertio sacrificauerunt ui coacti, quatuor annis sese ad penitentiam submittant, duobus autem aliis sine oblatione communicent, septimo anno perfectionem recepturi communionis.

IX. Quotquot autem non solum a fide Dominica deuiarunt, sed etiam insurrexerunt in alios, et fratribus persuaserunt, et rei facti sunt persuasionis, hi per triennium quidem inter catechumenos habeantur,  per aliud autem sexennium penitentie recipiant locum, alio uero anno, id est decimo, communionem sine oblatione recipiant ut completo decennio perfectione fruantur. Ideo autem ipso tempore, etiam uita eorum et conuersatio consideranda est.

X. De diaconis, quicunque cum ordinantur, si in ipsa ordinatione protestati sunt, dicentes uelle se habere uxores, nec posse se continere, hi postea, si ad nuptias uenerint, maneant in ministerio, propterea quod his episcopus licentiam dederit. Quicunque sane tacuerunt, et susceperunt manus impositionem, professi continentiam, si postea ad nuptias conuenerint, a ministerio cessare debebunt.

XI. Desponsatas puellas, et postea ab aliis corruptas, placuit erui, et his reddi quibus fuerant desponsate,  etiam si eas a raptoribus florem pudoris amisisse constiterit.

XII. Eos, qui ante baptismum sacrificauerunt idolis, et postea baptismum consecuti sunt, placuit ad ordinem promoueri, tanquam ab omni crimine lauacri salutaris sanctificatione purgatos.

XIII. uicariis episcoporum  non licere, uel presbyteros, uel diaconos ordinare. Sed nec presbyteris ciuitatis sine episcopi precepto aliquid imperare, nec sine auctoritate litterarum eius in unaquaque parochia aliquid agere.

XIu. De his qui in clero sunt presbyteri uel diaconi, et abstinent se a carnibus, hoc placuit statui, ut non eas tanquam immundas contemnant, sed  contingant. A quibus quidem, qui se abstinere uolunt, habeant potestatem, ita tamen, ut si quando cum oleribus coquuntur, eadem tanquam carnibus polluta non iudicent, sed ex his cibum assumant, quamuis a carnibus se abstineant. Quod si in tantum eas immundas et abominabiles iudicauerint, ut nec olera que cum carnibus coquuntur estiment comedenda, tanquam non consentientes huic regule, cessare eos oportet et a ministerio et ordine suo. Si quis autem huius regule monitis non obedierit, sed carnes  immundas et abominandas existimauerit, cessare debet ab ordine suo.

Xu. Si qua de rebus ecclesie, cum episcopus non est, presbyteri uendiderint, placuit rescisso contractu ad ius ecclesiasticum reuocari. In iudicio autem erit  episcopi, si constitutum pretium debet recipi necne, propter quod sepe contingit distractarum rerum redditus ampliorem summam pro accepto pretio reddi.

XuI. In hoc titulo uerba Greca hec sunt; , que nos Latine possumus dicere de his qui irrationabiliter uersati sunt siue uersantur. Sensus autem, in hac sententia duplex esse potest, qui ex subiectis coniicitur, aut de his qui cum pecoribus coitu misti sunt, aut more pecudum incesta cum propinquis sanguinum commiscuerunt. Quotquot igitur ante uigesimum etatis sue annum tale crimen admiserint, quindecim annis in penitentia peractis, orationi tantum incipiant communicare. Et quinquennium alterum in communione  orationis solius perdurantes. Post uigesimum cum oblatione ad communionem suscipiantur, discutiatur autem et uita eorum qualis fuerit tempore penitentie. Et iuxta hanc humanitatem consequantur. Quod si quis perseuerantius abusus fuerit, hoc crimine prolixius tempus, id est uiginti annorum penitentiam suscipiat. Qui uero, exacta uiginti annorum etate, et uxores habentes in hoc crimen inciderint, post uiginti et quinque annos penitentia acta ad communionem orationum admittantur, in qua communione orationum altero quinquennio perdurantes plenam communionem cum oratione recipiant. Quod si aliqui et uxores habentes, et excedentes quinquagesimum etatis sue annum in hoc prolapsi sunt scelere ad exitum tantum uite communionem  mereantur.

XuII. Hos eosdem, sane non solum leprosos crimine huiuscemodi factos, sed et alios isto morbo replentes, placuit inter eos orare qui tempestate iactantur, qui a nobis energumeni intelliguntur.

XuIII. Si qui episcopi suscepti non sunt a sua diecesi in qua fuerant denominati, compellantur ad eamdem iudicis edicto redire. Quod si uoluerint alias Ecclesias occupare, et uim facere aliis episcopis quos ibi inuenerint, seditiones excitando aduersus eos, hos segregare oportet. Quod si uolunt in presbyterio in ecclesia ubi prius fuerant tanquam presbyteri residere, non repellantur a propria dignitate.  Quod si etiam ibi seditiones concitare probantur, episcopis ibidem constitutis, segregari eos necesse est, et nichilominus presbyterii dignitate priuari.

XIX. Quotquot uirginitatem pollicitam preuaricate sunt, professione contempta, inter bigamos, id est qui ad secundas nuptias transierunt, haberi debebunt. uirgines autem puellas 62 que tanquam sorores cum nonnullis uiris habitare uolunt, ab eorum consortio prohibemus.

XX. Si quis adulterium commiserit, septem annis in penitentia completis, perfectioni reddatur secundum pristinos gradus.

XXI. De mulieribus que fornicantur, et partus suos necant, sed et de his que agunt secum ut utero  conceptus excutiatur, antiqua quidem definitio usque ad exitum uite eas ab ecclesia remouet, humanis nunc definimus, ut eis decem annorum tempus penitentie tribuatur.

XXII. Qui uoluntarie homicidium fecerint, ad penitentiam quidem iugiter se submittant. Circa autem exitum uite, communione digni habeantur. Eos uero qui non uoluntate, sed casu homicidium fecerint, prior regula post septem annorum penitentiam, communioni sociauit secundum gradus constitutos. Hec uero humanior definitio quinquennii tempus tribuit.

XXIII. Qui auguria uel auspicia siue somnia uel diuinationes quaslibet secundum morem gentilium obseruant, aut in domos suas huiusmodi homines  introducunt in exquirendis aliquibus arte malefica, aut domus lustrant, confessi, quinquennio penitentiam agant secundum antiquas regulas constitutas.

XXIu. Si quis sponsam habens, sorori eius forsitan intulerit uitium, eique inheserit tanquam sue et sibi expetendam esse coniunctionem, hac autem decepta, postea uxorem duxerit desponsatam. Illa uero que uitium passa est, si forte necem sibi intulerit, omnes hi qui huius facti sunt conscii, decem annis in penitentiam redigantur secundum canones constitutos.


Explicit concilium Ancyranum.





INCIPIUNT CAPITULA NEOCAESARIENSIS CONCILII.


     1. De presbyteris qui uxorem ducere non debeant.
    2. De muliere duobus fratribus nubere non licere.
    3. De his qui multis nuptiis communicauerunt.
    4. De concupiscentia non consummata.
    5. De catechumenis peccantibus.
    6. De pregnantibus baptizandis.
    7. Presbyteros in secundis nuptiis non debere orare.
    8. Uxoris adultere uirum, clericum fieri non debere.
     9. De presbyteris corporali peccato preoccupatis.
    10. De diaconibus corporali peccato preoccupatis.
    11. De presbytero minus triginta annorum minime ordinando.
    12. De his qui in egritudine sunt baptizati.
    13. De presbyteris alterius regionis.
    14. De diaconibus septem.







INCIPIT CONCILIUM NEOCAESARIENSE.


 Et hi quidem canones secundi sunt eorum qui in Ancyra et Cesarea expositi sunt, Nicenis uero priores inueniuntur.

Conuenerunt autem in synodum memoratam in Neocesariense ciuitate hi qui infra scripti sunt: uitalis, Germanus, Sedus, Hystrius, Lupus, Gerontius, Salamnus, Leontius, sanctus Basilius, ualentinus, Stephanus, Gregorius, Longinus, Narcissus, Decasius, Leontius, Heraclius, Alipius, a quibus regule prolate sunt que infra scripte sunt.

CAP. I. Presbyter si uxorem duxerit, ab ordine illum deponi debere. Quod si fornicatus fuerit, uel adulterium commiserit, extra ecclesiam abiici et ad penitentiam inter laicos redigi oportet.

II. Mulier, si duobus nupserit fratribus, abiiciatur  usque ad diem mortis. Sed, propter humanitatem in extremis suis sacramentis reconciliari oportet, ita tamen ut si forte sanitatem recuperauerit, matrimonio soluto ad penitentiam admittatur. Quod si defuncta fuerit mulier in huiusmodi consortio constituta, difficilis erit penitentia remanenti, que sententia tam uiros quam mulieres tenere debet.

III. De his qui frequenter uxores ducunt, et de his qui sepius nubunt, tempus quidem his constitutum manifestum est, sed conuersatio et fides eorum tempus abbreuiat.

Iu. Si quis, concupita muliere, etiam si concubitus eius desiderium habet, non autem subsequatur effectus, manifestum est hunc fuisse per diuinam  gratiam liberatum.

u. Catechumenus, id est audiens, qui ingreditur in ecclesiam, et stat cum catechumenis, si peccare fuerit uisus figens genua, audiat uerbum, ut se abstineat ab illo peccato quod fecit. Quod si in eo perdurat abiici omnino debere.

uI. De pregnantibus, quod oportet eas baptizari quando uolunt, nichil enim in hoc sacramento commune est pariture et illi qui de eius utero fuerit editus, quia uniuscuiusque in illa confessione libertas arbitrii declaratur.

uII. Presbyterum conuiuio secularium nuptiarum interesse non debere, maxime cum precipiatur secundis nuptiis penitentiam tribuere, quis erit presbyter qui propter conuiuium illis consentiat nuptiis.

 uIII. Si cuius uxorem adulterium commisisse, cum esset laicus, fuerit comprobatum, hic ad ministerium ecclesiasticum admitti non potest. Quod si in clericatu iam constituto eo adulterauit, dato repudio dimittere eam debet. Si uero retinere eius consortium uelit, non potest suscepto ministerio perfrui.

IX. Qui admiserit corporale peccatum et hic postea presbyter ordinatus est, si confessus fuerit quod ante ordinationem suam peccauerit, non quidem offerat, maneat autem in aliis officiis propter eius studii utilitatem. Nam cetera peccata censuerunt plurimi etiam ordinatione priuari. Quod si de his non fuerit confessus, nec ab aliquibus potest manifeste conuinci, huic ipsi de se potestas est  committenda.

X. Similiter et diaconus si in eodem culpe gemine fuerit inuolutus, sese a ministerio cohibebit.

XI. Presbyter ante triginta annorum etatem non ordinetur, quamuis sit probabilis uite, sed obseruetur usque ad prefinitum tempus; Dominus enim trigesimo anno baptizatus est et tunc predicauit.

XII. Si quis, in egritudine constitutus, fuerit baptizatus, presbyter ordinari non debet. Non enim fides illius uoluntaria, sed ex necessitate est, nisi forte postea ipsius studium et fides probabilis fuerit, aut hominum raritas cogat.

XIII. Presbyteri qui conregionales non sunt, in ecclesia presentibus episcopis uel presbyteris ciuitatis  offerre non possunt, nec dare panem sanctificatum, nec calicem porrigere. Quod si absentes sunt ciuitatis sacerdotes, et fuerint inuitati ad dandam orationem, soli debebunt dare. uicarii autem episcoporum  constituti sunt quidem ad exemplum septuaginta seniorum. Sed tanquam consacerdotes propter sollicitudinem et studium quod in pauperes agunt, offerant, et honorabiles habeantur.

XIu. Diaconi septem esse debent secundum regulam, quamuis magna sit ciuitas, regule tamen auctoritas ista est, quod et liber actorum apostolorum insinuat.

Explicit concilium Neocesariense, quod fuit, Anno Domini 314 in Ponto Polemoniaco.





[CONCILIUM GANGRENSE.]



INCIPIUNT CAPITULA GANGRENSIS CONCILII.
     1. De his qui nuptias damnant.
    2. De his qui carnes manducantes damnant.
    3. Non debere seruum occasione religionis dominum contemnere.
    4. De oblatione presbyteri coniugati.
    5. Orationes ecclesie non debere contemni.
    6. Non debere extra ecclesiam congregari.
     7. De fructibus in ecclesiam et non alibi dandis.
    8. De his que in usus pauperum conferuntur.
    9. uirginitati studentem non debere nuptias exsecrari.
    10. De his qui pro uirginitate superbiunt.
    11. Agapem fratrum non debere contemni
    12. De continentibus et usu passionum.
     13. Non debere mulierem continentie causa uirilem habitum usurpare.
    14. Non debere condemnantem nuptias a uiro discedere.
    15. Non debere quemquam continentie causa filios suos negligere.
     16. Ne filii occasione religionis parentes suos despiciant.
    17. Caput tondere mulieri non licere.
    18. Non debere die Dominico ieiunare.
    19. Non licere communia ieiunia soluere.
    20. Communicandum in basilicis martyrum.







INCIPIT CONCILIUM GANGRENSE. 


 Dominis honorabilibus consacerdotibus, in Armenia constitutis episcopis. Eusebius, Alpius, Philetus, Eulalius, Pappus, Basilius, Bithinicus, Heratius,  Ipatius, Bassus, Eugenius, Gregorius, Elianus, Pressius, Eugenius, qui conuenerunt in Gangrense concilium in Domino salutem.

Quoniam conueniens sancta synodus episcoporum, in Ecclesiam Gangrensem propter quasdam ecclesiasticas et necessarias causas inquirendas, et ea que secundum Eustachium gesta sunt dignoscenda inuenit multa fieri indecenter ab his qui eumdem Eustachium secuti sunt, necessario statuit palam omnibus factis amputare uniuersa que ab eodem male commissa sunt.

Declaratum est enim hos eosdem nuptias accusare, et docere quod nullus in coniugali positus gradu spem habebat apud Deum, unde factum est ut mulieres multe seducte, relictis propriis uiris, et uiri, uxoribus destitutis,  uinculum 63 coniugale dissoluerent, continentiam profitentes, quam cum retinere non possent, adulterium commiserunt. Inuenti enim sunt dissensiones ac separationes in Dominicis ecclesiis docere, id est traditiones ecclesiasticas, et ea que in ecclesiis aguntur debere contemni, priuatisque conuenticulis institutis atque ad imitationem eorum que in domo Dei aguntur omnia presumere celebrare. Adhuc etiam uestibus communibus spretis nouos et insolitos habitus assumpsisse. Primitias quoque fructuum et oblationes eorum quas ueterum institutio ecclesiis tribuit, sibimet uindicasse, id est propria ratione doctrine, tanquam sanctis sibi eas offerri debere, apud se et inter se dispensandas, seruos a dominis recedentes, per hunc inusitatum religionis sue habitum, sub  specie sue religionis dominos contempsisse. Mulieres quoque preter consuetudinem, et sui sexus ornatum hinc se iustificare, credentes uirilem habitum suscepisse, pluresque earum occasione religionis, tonsas genuini decoris comas penitus amputasse. Ieiunia que in ecclesia predicant contemnenda asseruisse. Nonnullos etiam cibos carnium tanquam illicitos reputasse, in domibus coniugatorum nec orationes quidem debere celebrari persuasisse, in tantum ut easdem fieri uetent, et oblationibus que in domibus facte fuerint minime communicandum esse decernant. Presbyteros uero qui matrimonia contraxerunt, sperni debere dicunt, nec sacramenta que ab eis conficiuntur attingi. Loca sanctorum martyrum uel basilicas contemnere, et omnes qui illuc  conueniunt et sacramenta conficiunt reprehendere. Diuites fideles, qui non omnibus renuntiant que possident spem apud Dominum non habere. Et multa alia que enumerare nulli possibile est singulos quoque  eorum pro suo arbitrio constituere, unusquisque enim eorum per talem institutionem ab ecclesiastico canone recessit, tanquam proprias leges sibimet condidisse presumens. Sed nec communis his omnibus et una sententia est. Singuli enim, prout uidetur et libet, accusationem Ecclesie nitendo tanquam rector non sit, uel addidit decreta uel minuit. Propter hoc ergo coactum est hoc concilium in Gangrensi Ecclesia habitum canones istos exponere, quibus probantur memorati extra Ecclesiam esse. Quod si per penitentiam condemnauerint omnia hec que male senserunt, tanquam a se non bene prolata acceptabiles fiant, atque ad eos singula que debent condemnare, synodus credidit exponenda. Quod si quis renuerit hec  que hodie constituta sunt tanquam hereticus anathematizatus et damnatus abiiciatur. Et erit non solum excommunicatus, uerum etiam ab ecclesia abiiciatur extorris, donec deprecetur episcopos, et de uniuersis que penes eos deprehensa atque detecta sunt, prouiderit, quid horum susceperit obseruandum

CAP. I. Si quis nuptias in accusatione duxerit, et mulierem fidelem ac religiosam cum uiro suo dormientem abominandam crediderit, aut etiam accusandam tanquam non posse coniugatos in regnum Dei ingredi, anathema sit.

II. Si quis carnem manducantem ex fide cum religione preter sanguinem et idolo immolatum et suffocatum crediderit, condemnandum tanquam spem  non habentem quod eas manducat, anathema sit.

III. Si quis seruum alienum occasione religionis doceat dominum suum debere contemnere et eius ministerium destituere, ac potius non docuerit suo domino bona fide et cum omni honorificentia deseruire, anathema sit.

Iu. Si quis discernit presbyterum coniugatum, tanquam occasione nuptiarum offerre non debeat, et ab eius oblatione ideo se abstineat, anathema sit.

u. Si quis docet domum Dei contemptibilem esse debere et congregationes que in ea fiunt, anathema sit.

uI. Si quis extra ecclesiam priuatim populos congregans, contemnat ecclesiasticas sanctiones, aliter ea que sunt ecclesie uoluerit usurpare, non conueniente  presbytero iuxta decretum episcopi, ipsamque ecclesiam apud se sine consilio episcopi cum presbytero agat, anathema sit.

uII. Si quis oblationes fructuum uel primitias ecclesie debitas uoluerit extra ecclesiam accipere aut dare, preter conscientiam episcopi, uel huius cui huiusmodi officia commissa sunt, et non magis cum consilio eiusdem hec agenda putauerit, anathema sit.

uIII. Si quis dederit uel acceperit fructuum oblationes preter episcopum, uel eum qui constitutus est ab eo ad dispensandam misericordiam pauperibus, qui dat et qui accipit, anathema sit.

IX. Si quis uirginitatem uel continentiam professus, tanquam abominabiles nuptias iudicat, et non  propter hoc solum quod continentie et uirginitatis bonum sanctum propositum est, anathema sit.

X. Si quis propter Dominum uirginitatem professus in coniugio positos per arrogantiam uituperauerit, anathema sit.

XI. Si quis contemnendos duxerit agapem facientes, et propter honorem Domini fratres pauperes conuocantes noluerit communicare, uocationibus eorum tanquam nichili et quod fit ducens, anathema sit.

XII. Si quis uirorum putauerit sancto proposito, id est continentie, conuenire ut pallio utatur tanquam ex eo iustitiam habiturus, et reprehendat uel iudicet alios qui cum reuerentia birris utuntur et alia ueste communi que in usu est, anathema sit.

 XIII. Si qua mulier, suo proposito utile iudicans ut uirili ueste utatur, ad hoc ut in uiri habitum mutatur, anathema sit.

XIu. Si qua mulier derelicto uiro discedere uoluerit, soluto uinculo coniugali, nuptias condemnando, anathema sit.

Xu. Si quis dereliquerit proprios filios suos, et non eos aluerit, et quod pietatis est necessaria non prebuerit, sed sub occasione continentie negligendos putauerit, anathema sit.

XuI. Si qui filii parentes maxime fideles deseruerint occasione Dei cultus, hoc iustum iudicantes esse, et non potius debitum honorem parentibus reddiderint, ut hoc ipsum in eis uenerentur quod fideles sunt, anathema sit.

 XuII. Quecunque mulier religioni iudicans conuenire  uenire comam sibi amputauerit, quam Deus ad uelamen eius, et ad memoriam subiectionis illi dedit, tanquam resoluens ius subiectionis, anathema sit.

XuIII. Si quis, tanquam hoc conuenire iudicans, die Dominico ieiunauerit in eiusdem diei contemptum, anathema sit.

XIX. Si quis eorum qui proposito sunt continentie preter necessitatem corporalem superbiat, et ieiunia communia totius Ecclesie putauerit contemnenda, perfectam in sua scientia uindicans rationem, anathema sit.

XX. Si quis per superbiam tanquam perfectum se existimans conuentus qui per loca et basilicas sanctorum martyrum fiunt uel accusauerit, uel etiam oblationes que ibidem celebrantur spernendas esse  crediderit, memoriasque sanctorum contemnendas, anathema sit.

XXI. Hec autem scripsimus, non abscindentes eos qui in Ecclesia Dei secundum Scripturas sanctum propositum continentie eligunt, sed eos qui suscipiunt habitum eius, et in superbiam efferuntur aduersus eos qui simplicius uiuunt. Sed et hos condemnamus qui se extollunt aduersus Scripturas et ecclesiasticos canones, et noua introducunt precepta, et nos autem uirginitatem cum humilitate admiramur, et continentiam cum castitate et religione Deo acceptissimam dicimus, et renuntiationem secularium negotiorum atque actuum cum humilitate approbandam laudamus, et nuptiarum uinculum, quod secundum castitatem secum perdurat, honoramus, et diuites  cum iustitia et operibus bonis non abiicimus, et parcimoniam cum ueste humili non reprobamus, sicut etiam ornatum, preter corporis diligentiam, infucatum laudamus. Dissolutos autem et fractos in uestibus incessus non recipimus, et domos Dei honoramus, et conuentus qui in his fiunt, tanquam sanctos et utiles recipimus, proprietatem in priuatis domibus non concludentes, et omnem locum in nomine Dei edificatum honoramus, et congregationem in ecclesia factam ad utilitatem communem recipimus, et bona opera, que iuxta uires in fratres pauperes exercentur, secundum ecclesiasticas traditiones beatificamus, et omnia que conueniunt traditionibus apostolicis et sanctarum Scripturarum preceptis in ecclesia fieri exoptamus.


 Explicit concilium Cangrense.





INCIPIUNT CAPITULA CONCILII SARDICENSIS.


     1. Episcopum non debere ad aliam ciuitatem transferri.
    2. Episcopum de prouincia ad prouincias non transire, nisi fuerit inuitatus.
    3. De duobus episcopis unius prouincie inter se contentionem habentibus.
    4. De episcopo adiudicato.
    5. De episcopis a synodo depositis.
    6. De quibus supra.
     7. De episcopis accusatis.
    8. Ut episcopi passim ad comitatum non pergant.
    9. De quibus supra.
    10. De quibus supra.
    11. De quibus supra.
    12. De quibus supra.
    13. Ut ne ex laico quilibet episcopus ordinetur.
    14. Ut episcopus in aliena prouincia non immoretur.
     15. De episcopis in aliena prouincia possessiones habentibus.
    16. De clericorum excommunicatione.
    17. Licere clericis, si iniuste fuerint excommunicati, uicinos adire episcopos.
    18. Non licere episcopo alterius clericum in sua ecclesia ordinare.
     19. De quibus supra.
    20. Ut extranei clerici apud Thessalonicam non tradent.
    21. Clerici uim passi, aut persecutionem, si ad aliam accesserint ciuitatem, non uetentur ibi morari quandiu potuerint redire.







64 INCIPIT CONCILIUM SARDICENSE TRECENTORUM EPISCOPORUM. 


 Anno sexto Constantini imperatoris, Leontio et Sallustio consulibus, era 371, Sardicensis synodus congregata est, ubi omnes per Orientem Ariani episcopi condemnati sunt, qui conuenti ad concilium occurrere reatus conscientia noluerunt, in quo  concilio inter cetera he regule pro disciplina ecclesiastica institute sunt.

CAP. I. Osius episcopus dixit: Non minus mala consuetudo quam perniciosa corruptela funditus eradicanda est, ne cui liceat episcopo de ciuitate sua ad aliam ciuitatem transire. Manifesta est enim causa qua hoc facere tentant, cum nullus in hac re inuentus sit episcopus qui de maiore ciuitate ad minorem transiret, unde apparet auaritie eos ardore inflammari et ambitioni seruire, et ut dominationem exerceant. Si ergo omnibus placet ut huiusmodi pernicies austerius uindicetur, nec laicam communionem habeat, qui talis est uniuersi dixerunt, placet etiam si talis aliquis exstiterit temerarius, ut forsitan  excusationem afferrat, quod populi litteras acceperit, cum manifestum sit premio et mercede paucos qui sinceram fidem non habent potuisse corrumpi ut clamarent in Ecclesia et ipsum petere uiderentur episcopum, omnino has fraudes remouendas esse damnamus, ita ut nec laicam communionem in finem accipiat talis, quod si uobis omnibus placet, statuite. Uniuersi dixerunt: Placet.

II. Osius episcopus dixit: Illud quoque statutum sit, ut episcopus de sua prouincia ad aliam prouinciam in qua sunt episcopi non transeat nisi forte a fratribus inuitatus, ne uideamur ianuam caritatis claudere.

III. Osius episcopus dixit: Prouidendum est etiam ut si in aliqua prouincia forte aliquis episcopus  contra fratrem suum episcopum litem habuerit, ne unus e duobus ex alia prouincia aduocet episcopos ad iudicium.

Iu. Osius episcopus dixit: Quod si aliquis episcopus adiudicatus fuerit in aliqua causa, et putat se bonam causam habere, ut iterum iudicium remouetur, si uobis placet, sancti Petri apostoli memoriam honoremus, ut scribatur, uel ab his qui causam examinauerunt, uel etiam ab aliis episcopis, qui in prouincia, propinqua morantur Romano episcopo. Et si iudicauerit renouandum esse iudicium, reuocetur et det iudices. Si autem probauerit talem causam, ut ea non refricentur que acta sunt, que  decreuerit Romanus episcopus, confirmata erunt, si ergo omnibus placet, statuatur. Synodus respondit: Placet.

u. Gaudentius episcopus dixit: Addendum est si placet huic sententie quam plenam sanctitate protulistis  ut cum aliquis episcopus depositus fuerit, eorum episcoporum iudicio qui in uicinis commorantur locis et proclamauerit, agendum sibi negotium in urbe Roma. Alter episcopus, in eadem cathedra post appellationem eius qui uidetur esse depositus, omnino non ordinetur, nisi causa fuerit in iudicio Romani episcopi determinata.

uI. Osius episcopus dixit: Si contigerit, in una prouincia in qua fuerint plurimi episcopi unum forte remanere episcopum, ille uero per negligentiam noluerit ordinare episcopum et populi conuenerint episcopos uicine prouincie, debent illum prius conuenire episcopum, qui in eadem prouincia moratur, et ostendere quod populi petant sibi rectorem, et  hoc iustum esse, ut et ipsi ueniant, et cum eo ordinent episcopum, quod si conuentus litteris tacuerit, et dissimulauerit, nichilque responderit, tunc satisfaciendum esse populis, ut ueniant ex uicinis prouinciis, et ordinent episcopum. Iterum licentia ordinandi episcopum danda passim non est, si enim subito aut uicus aliquis aut modica ciuitas cui satis est unus presbyter uoluerit sibi episcopum ordinari ad hoc, ut uilescat nomen episcopi et summi honoris auctoritas, non debent illi ex alia prouincia inuitati facere episcopum, nisi aut in ciuitatibus que episcopos habuerunt, aut si qua tam populosa est ciuitas, uel locus qui mereatur habere episcopum. Synodus respondit: Placet.

uII. Osius episcopus dixit: Et hoc placuit, ut si  episcopus accusatus fuerit, et omnes iudicauerint congregati episcopi regionis ipsius, et de gradu suo eiecerint eum, si appellauerit qui deiectus uidetur, et confugerit ad beatissimum Romane Ecclesie episcopum, et uoluerit se audiri, si iustum putauerit, ut renouetur, examen scribere episcopis dignetur Romanus episcopus his qui in finitima et propinqua altera prouincia sunt, ut ipsi diligenter omnia requirant, et iuxta fidem ueritatis omnia definiant, quod si is qui rogat causam suam iterum audiri deprecatione sua mouerit episcopum Romanum, ut de latere suo presbyteros mittat, erit in potestate ipsius quid uelit, et quid estimet, et si decreuerit  mittendos esse, qui presentes cum episcopis iudicent, ut habeant etiam auctoritatem persone illius a quo destinati sunt, erit in eius arbitrio. Si uero crediderit sufficere episcopos comprouinciales, ut negotio terminum imponant, faciet quod sapientissimo consilio suo iudicauerit.

uIII. Osius episcopus dixit: Importunitatis nostre nimia frequentia, et iniuste petitiones fecerunt nos non tantam habere gratiam aut fiduciam, dum quidam non cessant ad comitatum ire episcopi maxime Afri, qui sicuti cognouimus, sanctissimi fratris cepiscopi nostri grati consilia salutaria spernunt, atque contemnunt, et non solum ad comitatum multas et diuersas Ecclesie non profuturas preferunt causas, ut fieri solet aut oportet, ut aut pauperibus,  aut uiduis, aut pupillis subueniatur, sed et dignitates seculares, et administrationes quibusquam postulant, hec itaque prauitas olim non solum murmurationes, sed et scandala excitat. Honestum est autem ut episcopus intercessionem suam his prestet qui aliqua iniqua ui opprimuntur, aut si uidua affligatur, aut pupillus exspolietur, tamen et ista omnia si iustam habeant causam et petitionem. Si uobis ergo, fratres karissimi, placet, decernite, ne episcopi ad comitatum accedant, nisi forte hi qui religiosissimi imperatoris litteris, uel inuitati fuerint uel uocati, sed quoniam sepe contingit, ut ad misericordiam Ecclesie confugiant, qui iniuriam patiuntur, et qui peccantes in exsilium, uel insulas damnantur, aut certe quamcunque sententiam suscipiunt,  ideoque subueniendum est his, et sine dubitatione eis petenda per Ecclesiam indulgentia. Si uero hoc uobis placet, statuatur. Uniuersi dixerunt: Placet, et constituatur.

IX. Osius episcopus dixit: Hec quoque prudentia uestra tractare debet, quia ut decreuistis ne episcopi improbitas notetur ad comitatum pergendum, quecunque ergo quales superius memorauimus preces habuerint, uel acceperint per diaconum suum mittat, quia persona ministri non erit inuidiosa, que celerius poterit que impetrauerit referre. Et hoc consequens esse uidetur, ut unusquisque qui preces habuerit eas ad fratres et cepiscopos nostros qui in maxima ciuitate, id est, qui metropoli consistunt, mittant, et illi per suos diaconos destinent,  tribuendo commendatitias epistolas pari ratione ad fratres et cepiscopos nostros qui in illo tempore in his regionibus et urbibus morantur, in quibus felix et beatus Augustinus rempublicam gubernat. Si uero habet quis episcoporum amicos in palatio, qui cupit aliquid quod tamen honestum est impetrare non prohibeatur per diaconum suum rogare, et significare eis quos scit benigna intercessione sibi absenti posse prestare. Qui uero Romam uenerit, sicut dictum est, sanctissimo fratri et cepiscopo nostro Romane Ecclesie preces quas habet, tradat, ut ipse prius examinet si honeste, et iuste sunt, et prestet diligentiam atque sollicitudinem ut ad comitatum perferantur. Uniuersi dixerunt: Placere sibi.

 X. Aliphius episcopus dixit: Si propter pupillos et uiduas uel laborantes, qui causas non iniquas habent, susceperint peregrinationis incommoda, habebunt aliquid iuste rationis, nunc uero cum ea postulent, que sine inuidia omnium, et reprehensione esse non possunt, non necesse eos ire ad comitatum.

XI. Gaudentius episcopus dixit: Ea que salubriter prouidistis conuenienti estimatione omniumque Deo placitura et hominibus tenere hactenus fortitudinem possunt, si metus huic sententie coniungatur, scimus enim etiam ipsi sepissime propter paucorum imprudentiam sacrum ac religiosum sacerdotale nomen fuisse reprehensum. Si igitur contra omnium sententiam aliquis uisus fuerit ambitioni placere magis  quam Deo, debet scire causis redditis honorem atque dignitatem se amissurum, hoc autem sciri, et comperiri poterit si unusquisque nostrum qui in canali constitutus est cum progredientem episcopum uiderit, inquirat transitum eius, causas uideat, quo tendit, agnoscat. Et si quidem eum agnouerit ire ad comitatum, requirat illud quod superius comprehensum est, ne forte inuitatus sit, ut ei facultas eundi permittatur, si uero ut superius meminit sanctitas uestra propter desideria et ambitiones ire ad comitatum tentauerit, neque litteris eius subscribatur, neque in communione recipiatur. Si uobis placet, debet omnium sententia confirmari. Uniuersi dixerunt: Hoc honestum esse, et placere sibi constitutionem.

 XII. Osius episcopus dixit: Sed et moderatio est necessaria, dilectissimi fratres, ne subito adhuc, quidam nescientes quid decretum sit in synodo, uenerint subito ad ciuitates eas, que in canali sunt, debet episcopus ciuitatis ipsius admonere et instruere illum, et ex eo loco ille mittat diaconum, admonitus tamen ipse redeat ad parochiam suam.

XIII. Osius episcopus dixit: Necessarium, arbitror, ut diligentissime tractetis, si forte aut diues, aut scholasticus de foro, aut ex administratione episcopus fuerit postulatus, non prius ordinetur, nisi et ante lectoris munere, et officio diaconi et presbyteri fuerit perfunctus. Et ita per singulos gradus, si dignus fuerit, ascendat ad culmen episcopatus, potest enim  per has, promotiones que habent utique prolixum tempus probari, qua fide sit, quaue modestia, et grauitate et uerecundia. Et, si dignus fuerit, probatus diuino sacerdotio illustretur. Nam nec conueniens est, nec rationis disciplina patitur, ut temere ac leuiter ordinetur episcopus, aut presbyter, aut diaconus, qui neophytus est, maxime cum beatissimus Apostolus magister gentium, ne hoc fieret denuntiasse et prohibuisse uideatur, sed hi quorum per longum tempus examinata sit uita et merita comprobata. Uniuersi dixerunt placere sibi hec.

XIu. Osius episcopus dixit: Hoc quoque statuere debetis, ut episcopus ex alia ciuitate cum uenerit ad aliam ciuitatem, uel ex prouincia sua ad aliam prouinciam, et ambitioni magis seruiat quam  deuotioni, ita ut si uoluerit in aliena ciuitate multo tempore residere, et contingat ut episcopus ciuitatis ipsius non tam instructus sit, nec tam doctus, is uero qui aduenit incipiat contemnere eum, et frequenter facere sermonem, ut dehonestet et deformet illius personam. 65 Qua occasione fit, ut non dubitet relinquere sibi assignatam ecclesiam, et transire ad alienam, definite ergo tempus, quia et non recipere episcopum inhumanum est, et diutius residere perniciosum est. Ne fiat ergo hoc prouidendum est. Memini autem superiori consilio fratres nostros constituisse, ut si quis laicus in ea qua commoratur ciuitate tres Dominicas, id est, per tres septimanas non celebrasset conuentum communione priuaretur. Si ergo hec circa laicos constituta sunt,  quanto magis nec licet nec decet ut episcopus si ullam tam grauem habeat necessitatem nec tam difficilem rationem, ut tandiu desit ab ecclesia ne populum contristet. Uniuersi dixerunt placere sibi.

Xu. Osius episcopus dixit: Quia nichil pretermitti oportet, sunt quidam fratres et cepiscopi nostri, qui non in ea ciuitate resident, in qua episcopi uidentur esse constituti, uel certe paruam rem ibi, alibi autem idonea predia habere noscuntur uel affectiones proximorum quibus indulgeant, hactenus autem eis permitti oportet, ut accedant ad possessiones suas, et disponant uel ordinent fructum laboris sui, ut, post Dominicas tres, id est post tres septimanas, si morari necesse est, in suis potius fundis  morentur. Et si est proxima ciuitas in qua presbyter est, ne sine ecclesia facere uideatur die Dominico, illuc accedat ut nec res eius domestice per absentiam eius detrimentum sustineant. Et non frequenter ueniendo ad aliam ciuitatem, in qua est episcopus suspicione iactantie et ambitionis incurrat. Uniuersi dixerunt placere sibi.

XuI. Osius episcopus dixit: Si hoc quoque omnibus placet, ut siue diaconus, siue presbyter, siue quis clericorum ab episcopo suo fuerit communione priuatus, et ad alterum perrexerit episcopum, et scierit ille ad quem confugerit eum ab episcopo suo fuisse abiectum, non oportuerit eum, ut ei communionem indulgeat. Quod si fecerit, sciat se conuocatis  episcopis causas esse dicturum. Uniuersi dixerunt: Hoc statutum et pacem seruabit, et concordiam custodiet.

XuII. Osius episcopus dixit: Quod me adhuc mouet reticere non debeo. Si episcopus quis forte iracundus  cito, aut aspere commoueatur aduersus presbyterum, aut diaconum suum  exterminare eum de ecclesia uoluerit, prouidendum est ne innocens damnetur, aut perdat communionem. Et ideo habeat potestatem qui deiectus est, ut finitimos episcopos interpellet, et causa eius audiatur, et diligentius tractetur, quia non oportet ei negari audientiam roganti. Et ille episcopus, qui aut iuste, aut iniuste eum abiecit, patienter accipiat ut negotium discutiatur, ut uel probetur sententia a plurimis, uel emendetur. Tamen priusquam omnia diligenter et fideliter fuerint examinata, eum qui fuerit a communione separatus, nullus alius debet presumere ut recipiat et communioni societ. Qui autem conuenerint ad audiendum, si clericorum esse fastigium uiderint et superbiam, non decet ut episcopus aut iniuriam aut contumeliam patiatur, austerioribus  eos uerbis castigent, ut obediant honesta precipienti episcopo, quia sicut ille sincerum amorem debet clericis exhibere caritatis, ita quoque uicis sim ministri infucata debent episcopo suo obsequia exhibere.

XuIII. Ianuarius episcopus dixit: Illud quoque sanctitas uestra statuat, ut nulli episcopo liceat alterius episcopi ciuitatis ministrum ecclesiasticum sollicitare, ut in sua diecesi ordinare clericum, quia ex his contentionibus solent nasci discordie. Et ideo prohibeat omnium sententia, ne quis hoc facere audeat.

XIX. Osius episcopus dixit: Et hoc uniuersi constituimus, ut quicunque ex alia parochia uoluerit alienum ministrum sine consensu episcopi ipsius, et  sine uoluntate ordinare, non sit rata ordinatio eius Quicunque autem hoc usurpauerit a fratribus et cepiscopis nostris admoneri et corrigi debet.

XX. Cletitius episcopus dixit: Non ignoratis quanta et qualis sit Thessalonicensium ciuitas, sepe enim ad eam ueniunt ex aliis regionibus presbyteri et diaconi, et non sunt contenti, ut breui tempore remorentur, aut resideant ibi, aut certe uix post longa spatia ad sua redire coguntur. Uniuersi dixerunt: Et tempora que constituta sunt circa episcopos, et erga horum personas obseruari debent.

XXI. Osius episcopus dixit: Suggerente fratre et cepiscopo nostro Olympio, hoc etiam placuit, ut si aliquis uim perpessus est et inique pulsatus pro disciplina  uel catholica defensione, uel confessione ueritatis fugiens pericula innocens, et deuolutus ad aliam uenerit ciuitatem non prohibeatur immorari, quandiu aut redire potuerit aut iniuria eius remedium acceperit. Durum est enim qui persecutiones patitur non recipi. Etiam et larga beneuolentia et humanitas est ei exhibenda.





INCIPIUNT CAPITULA CONCILII ANTIOCHENI.


     1. Non licere Pascha diuerso tempore facere, neque cum Iudeis celebrare.
    2. Non licere communionem ecclesie contemnere, aut excommunicatis communicare.
     3. Non debere clericum ad ecclesiam migrantem ibi perseuerare.
    4. Non licere episcopo uel cuiquam clerico, si exauctoratus fuerit, ministrare.
     5. Non licere clericis contempto episcopo seorsum se colligere.
    6. De excommunicatis.
    7. Nullum peregrinum absque episcopis suscipi.
    8. Ut epistole a solo cepiscopo fiant.
    9. De metropolitanis episcopis.
    10. De cepiscopis.
    11. De his episcopis uel clericis qui sine litteris episcoporum ad imperatorem uadunt.
    12. De episcopis uel clericis depositis.
    13. Non licere episcopis in aliena prouincia clericos ordinare.
    14. De episcopis accusatis.
    15. De quibus supra.
    16. De episcopis uacantibus.
     17. De episcopis qui accepta manus impositione non acquiescunt suscipere ministerium.
    18. De his quibus supra.
    19. Non licere sine consilio metropolitani episcopi episcopum ordinari.
    20. Ut bis in anno synodus celebretur.
    21. Episcopum de diecesi ad diecesim non debere transire.
    22. Episcopum non debere in alienam irruere ei uitatem.
    23. Episcopo non licere successorem sibi constituere.
    24. De rebus ecclesiasticis et episcopalibus.
    25. Episcopum habere potestatem in rebus ecclesiasticis exponendis.







INCIPIT CONCILIUM ANTIOCHENUM.


 Sancta et pacatissima synodus in unum congregata, his qui per singulas prouincias sunt unanimis sanctis et consacerdotibus in Domino salutem. Gratia et ueritas Iesu Christi Domini et Saluatoris nostri sanctam Antiochenam Ecclesiam uisitans, et in unum connectens per concordiam pacatissimi spiritus multa quidem et alia perfecit, in omnibus autem, suggerente sancto et pacifico spiritu, etiam hoc perfecit, ut que uisa sunt recte constitui cum plurima consideratione et iudicio una cum omnibus nobis Antiochiam ex diuersis prouinciis in unum collectis episcopis in uestram notitiam deferantur, credimus autem gratie Domini et Spiritui sancto pacis, quod ipsi conspirabitis nobis tanquam in unam fuissetis uirtutem, et nobiscum orationibus adnitentes magis  autem muniti, et in Spiritu sancto presente, si iisdem ipsis que definita sunt, consentientes, et ea que uisa sunt, recta roborantes consensu sancti Spiritus consignabitis. Sunt autem prefiniti canones ecclesiastici hi qui infra sunt scripti, quos subter inserti promulgauere episcopi, Eusebius, Archelaus, Aeneas, Macedonius, Niceta, Esicius, Bassus, Antiochus, Iacobus, Moyses, Agaphius, Petrus, Mocinius, Alexander, Narcissus, Etherius, Patricius, Siricius, Magnus, Paulus, Eustachius, Manicius, Petrus, Paulus, Theurus, Municius, Aliphius, Petrus, Tarcodunantus, Anatholius, Theodorus, Alius, Theurus, Sirion. Ex prouinciis Syrie celes et Phenicis ueris Arabie, Mesopotamie, et hec constituerunt que infra scripta sunt.

 CAP. I. Omnes qui audent dissoluere regulam sancti et magni concilii Niceni, quod celebratum est in presentia Dei amantissimi Constantini imperatoris, de sancta et salutari festiuitate Paschali Saluatoris nostri, excommunicatos et abiectos esse debere ab Ecclesia, maxime si perseuerent studio contentionis ad subuertenda ea que optime constituta sunt. Et hec quidem dicta sunt de laicis. Si autem prepositis Ecclesie aliqui, id est, uel episcopus, uel presbyter, uel diaconus post hanc diffinitionem, et hunc terminum ausi fuerint in subuersionem populorum et perturbationem  Ecclesiarum seorsum colligere, et cum Iudeis Pascha uoluerint celebrare, hunc sancta synodus iam alienum ab Ecclesia esse iudicabit, tanquam eum qui non solum proprii peccati reus sit, sed aliorum corrupte mentis conuersationis supplantator exstiterit. Et non solum huiusmodi deponi a sacerdotio et ministerio iubet, sed eos qui ausi fuerint his communicare post damnationem. Depositos autem etiam honore qui extrinsecus est priuari oportet quem sanctus canon et Dei sacerdotium promeruit.

II. Omnes qui ingrediuntur ecclesiam Dei, et sacras Scripturas audiunt, non autem cum populo in oratione communicant, auersantur autem sanctam assumptionem Dominici sacramenti secundum aliquam  propriam disciplinam, hos ab ecclesia abiici oportet, donec confitentes fructum penitentie demonstrent, et deprecati fuerint, ut data uenia suscipi mereantur, non autem licet communicare excommunicatis, neque cum his per domos ingredi, et cum eis orare, qui ecclesie participant in oratione, nec in alteram ecclesiam recipi qui ab alia excommunicantur, quod si quis fuerit deprehensus episcoporum, uel presbyterorum, uel diaconorum, uel etiam qui in canone detinentur excommunicatis communicare, et hunc oportet communione priuari tanquam Ecclesie regulas confundentem.

III. Si quis presbyter, uel diaconus, uel quilibet clericus, deserta sua ecclesia ad aliam transeundum esse crediderit, et ibi paulatim tentet quo migrauit  perpetuo manere ulterius, ministrare non debet, presertim si ab episcopo suo ad reuertendum fuerit exhortatus quod, et si post euocationem sui episcopi non obedierit, sed inobediens perseuerauerit, omnimode ab officio suo deponi debere, nec aliquando spem restitutionis habere. Si uero propter hanc culpam depositum alius episcopus susceperit, et ipse a communi synodo penam merebitur increpationis, tanquam ecclesiastica iura dissoluens.

Iu. Si quis episcopus a synodo fuerit depositus, uel presbyter, uel diaconus a proprio episcopo condemnatus,  et presumpserit sacerdotii seu sacri mysterii quippiam, non ei amplius liceat, neque in alia synodo spem restitutionis habere, neque assertionis alicuius locum, sed et communicantes ei abiici omnes ab ecclesia, maxime si postquam cognouerunt sententiam aduersus eum fuisse prolatam, contumaciter communicauerunt.

66 u. Si quis presbyter uel diaconus comtempto episcopo seipsum ab ecclesia segregauerit et priuatum apud se collectis populis altare erigere ausus fuerit, et nichilominus episcopo suo exhortante, et semel et iterum reuocante inobediens exstiterit; hunc modis omnibus deponendum, nec aliquando consequi curationem, aut proprium honorem recipere speret. Quod si etiam perseuerauerit, perturbans  cunctam Ecclesiam que foris est, hunc tanquam seditiosum corripi oportet.

uI. Si quis a proprio episcopo excommunicatus est, non eum prius ab aliis debere suscipi, nisi aut a suo fuerit receptus episcopo, aut concilio facto episcopis occurrat et respondeat, et si synodo satisfecerit, statuimus sub alia sententia eum recipi, quod etiam circa laicos, et presbyteros, et diaconos et omnes qui in clero sunt conuenit obseruari.

uII. Nullum absque formata  peregrinorum clericorum suscipi oportet.

uIII. Neque presbyter ad regiones longinquas, formatas, id est canonicas epistolas, nisi ad finitimos episcopos simplices epistolas mittere presumat,  uicariis uero episcopis qui a Grecis cepiscopi uocantur, formatas facere liceat.

IX. Per singulas prouincias episcopos singulos scire oportet, episcopum metropolitanum, qui preest curam et sollicitudinem totius prouincie suscepisse. Propter quod ad metropolitanam ciuitatem ab his qui causas habent concurratur. Quapropter placuit eum, et honore precellere, et nichil ultra sine episcopo reliquos episcopos agere secundum antiquum Patrum nostrorum canonem, nisi hoc tantum quod unicuique ecclesie per suam diecesim competit. Unumquemque enim oportet episcopum habere sue diecesis potestatem ut regat et gubernet secundum competentem singulis reuerentiam, et prouidentiam gerat omnis regionis que sub  ipsius est ciuitate, ita ut etiam ordinare ei presbyteros, et diaconos probabili iudicio liceat, et de singulis illius regionis causis moderatione et pondere disceptare, ultra autem nichil agere permittitur citra metropolitani episcopi conscientiam, nec metropolitanus sine ceterorum aliquid gerat consilio sacerdotum.

X. Cepiscopi qui manus impositionem ab episcopis susceperunt et ut episcopi sunt consecrati, tamen placuit sancte synodo eos modum proprium retinere, et gubernare adiacentes sibi ciuitates et esse contentos propria sollicitudine et gubernatione quam susceperunt, constituere autem his permittitur lectores, et subdiaconos atque exorcistas,  quibus sufficiat istorum tantum graduum licentiam accepisse. Non autem presbyterum, non diaconum audeant ordinare preter conscientiam episcopi ciuitatis, uel ecclesie cui adiacens inuenitur, seu ipse seu regio in qua preesse dignoscitur. Quod si quis preuaricari ausus fuerit constituta, deponi eum, et dignitate qua preditus est debere priuari. Cepiscopus autem ab episcopo ciuitatis uel loci cui idem adiacet ordinandus est.

XI. Si quis episcopus, uel presbyter, uel omnis omnino qui est sub ecclesiastica regula constitutus, preter consilium uel litteras eorum episcoporum qui sunt intra prouinciam, et maxime metropolitani ad imperatorem perrexerit, hunc abdicari et eiici non solum de communione, sed etiam propria dignitate priuari,  tanquam molestum et importunum imperialibus auribus contra ecclesiastica constituta. Si autem necessitas cogit ad imperatorem excurrere propter aliquam actionem, cum deliberatione et consilio metropolitani ipsius prouincie episcopi, et ceterorum conscientia episcoporum qui in eadem prouincia sunt atque cum litteris eorum ire debebit.

XII. Si quis a proprio episcopo depositus presbyter, uel diaconus, aut etiam si a synodo quilibet episcopus fuerit exauctoratus, molestiam imperialibus auribus inferre non presumat, sed ad maiorem episcoporum synodum sese conuertat, et que se putat habere, iusta in eorum concilio alleget, atque ab his de se exspectet que fuerit deprompta sententia. Quod si deficiens pusillanimitate hoc noluerit  facere, sed imperatori fuerit importunus, huiusmodi nullam ueniam habeat, neque locum illius assertionis sue, nec spem recipiendi gradus habeat in futurum.

XIII. Nullum episcopum audere debere ex alia prouincia ad aliam transitum facere, et ordinare aliquos Ecclesiis aut referre ad sacrum ministerium, nec alios illuc attrahat episcopos, nisi forte per litteras rogatus abierit, non solum autem a metropolitano, sed et ab his qui cum eo sunt omnibus ipsius prouincie episcopis. Quod si nullo inuitante inordinate superueniat, et aliquos uel ordinare presumpserit, uel quoslibet actus illi ecclesie competentes que ad se minime pertinent, usurpare tentauerit, uacua quidem et inania erunt omnia que gesserit,  ipse uero huius indisciplinati ausus irrationabilis cepti dignas causas expediat, tanquam depositus a synodo sancta, et propter huiusmodi presumptionem iam predamnatus.

XIu. Si quis de aliquibus causis criminalibus in iudicio episcoporum fuerit accusatus, contingat autem de ipsis episcopis prouincie qui conuenerunt diuersas habere sententias, et alios quidem innocentem eum pronuntiare, alios reum, propter huiuscemodi itaque controuersiam amputandam placuit sancte synodo metropolitanum episcopum alterius uicine prouincie aduocari, et aliquantos cum eo episcopos alios. Qui pariter residentes quecunque fuerint, dirimant questiones propter hoc ut  firmum sit iudicium quod ab unius prouincie episcopis fuerit promulgatum.

Xu. Si quis episcopus criminaliter accusatus ab omnibus qui sunt intra prouinciam episcopis acceperit unam consonamque sententiam, ab aliis ulterius iudicari non poterit, sed manere circa eum oportet tanquam conuenientem que ab omnibus prolata est firmam ratamque sententiam.

XuI. Si quis episcopus uacans in Ecclesiam uacantem superuenerit, et hanc obripienter preter plenariam synodum occupandam esse crediderit, hunc abiici oportet, quamuis eum plebs quam diripuerit, uelit sibi episcopum retinere. Illa autem dicitur synodus plenaria in qua etiam episcopus metropolitanus adfuerit.

 XuII. Si quis episcopus, suscepta manus impositione, et deputatus populis preesse, non suscipiat ministerium sacerdotii, nec consentiat habere Ecclesiam, in qua fuerat ordinatus, hunc incommunicabilem esse debere, donec coactus consentiat plebem suscipere sibimet deputatam, aut prouincie plenaria synodus episcoporum de eo aliquid statuat.

XuIII. Si quis episcopus ordinatus non abierit in parochiam cui ordinatus est, si non suo uitio, sed plebis forsitan contradictione, hic honorem susceptum retinere debebit, et sacerdotio fungi, ita ut nichil molestie afferat Ecclesie illi in qua fuerat constitutus. Exspectare autem eum oportet prouincie plenariam synodum, donec de eo quod competit  statuatur.

XIX. Episcopum non ordinandum sine consilio et presentia metropolitani episcopi, cui melius erit si ex omni prouincia congregentur episcopi. Quod si fieri non potest, hi qui adesse non possunt propriis litteris consensum suum de ipso designent, et tunc demum post plurimorum siue per presentiam siue per litteras sententiam consonam ordinetur. Quod si aliter quam statuta sunt fiat, nichil ualere huiusmodi ordinationem. Si uero etiam secundum definitas regulas ordinatio celebretur, contradicant autem aliqui propter proprias et domesticas simultates, his contentis, sententia de eo obtineat plurimorum.

XX. Propter ecclesiasticas causas, et que existunt  controuersias dissoluendas sufficere uisum est bis in anno per singulas prouincias episcoporum consilium fieri. Semel quidem post tertiam hebdomadam Paschalis festiuitatis, ita ut in quarta hebdomada que consequitur, id est media Pentecoste compleatur, admoneant autem prouinciales episcopos hi qui in ciuitatibus, id est in metropolitanis ciuitatibus degunt, secundum uero concilium Idibus Octobris habeatur, qui dies apud Grecos Yperberetei mensis decimus inuenitur, in ipsis autem conciliis et presbyteros et diaconos presentes esse oportet, et omnes quotquot se lesos existimant, et synodicam exspectare sententiam, nec liceat aliquibus apud semetipsos concilia sine metropolitanorum  episcoporum conscientia facere, quibus de omnibus causis constat permissum esse iudicium.

XXI. Episcopum de diecesi ad diecesim alteram non debere transire, neque si seipsum ingesserit, neque si a populis fuerit uiolenter attractus, neque si etiam hoc ei ab episcopis suadeatur, manere autem eum debere in Ecclesia Dei quam ab initio sortitus est, et non alibi demigrare secundum regulam super hoc olim a Patribus constitutam.

XXII. Episcopum non debere in alienam irruere prouinciam, que illi probatur non esse subiecta, neque in regionem que ad eius curam minime noscitur pertinere ad aliquid ordinandum, neque presbyteros, neque diaconos constituere, ad alios  episcopos pertinentes, nisi forte cum uoluntate et testimonio proprie regionis episcopi. Quod si quispiam horum tale facere uoluerit irrita quidem erit huiusmodi ordinatio, et que male usurpauerit a synodo arguantur. Nam si ordinare non potuerit, nullatenus alterius parochianum iudicare presumat.

XXIII. Episcopum non debere tanquam successorem sibi futurum constituere alterum, quamuis circa uicinia mortis habeatur, quod si tale aliquid factum fuerit irrita erit huiusmodi ordinatio, custodire autem debet ecclesiastica constituta que si ita continent, non posse aliter episcopum fieri, nisi in consilio, et consensu episcoporum eorum duntaxat qui post obitum eius qui precessit, habuerint potestatem eum qui dignus fuerit prouehendi.

 XXIu. Quecunque res Ecclesie sunt, conuenit cum omni diligentia, et bona fide que Deo debetur, qui omnia prouidet atque iudicat queque gubernare oportet, et dispensare cum iudicio et potestate episcopi, cui totius plebis anime uidentur esse commisse. Manifesta autem esse oportet que Ecclesie competunt cum notitia eorum presbyterorum et diaconorum, qui circa ipsum sunt, ut ipsi non ignorent, nec eos aliquid lateat eorum qui sunt propria Ecclesie, ut si contigerit episcopum de hac uita migrare, manifeste sint et note res ecclesiastice, ne intercidant atque depereant, sed nec res proprie episcopi tanquam ohnoxie rerum ecclesiasticarum occasione ullius pulsentur iniuria, quia iustum et  acceptum est apud Deum et homines que propria sunt episcopi quibus ipse iudicauerit, derelinqui, et que Ecclesie ipsi reseruari. Ita enim sit ut nec Ecclesia damno aliquo affligatur, nec episcopus occasione rerum ecclesiasticarum proscribatur, neque pertinentes ad eum causas incurrant, atque post mortem memoria eius maledictis aliquibus oneretur.

67 XXu. Episcopum habere oportet rerum ecclesiasticarum potestatem ad dispensandum omnibus indigentibus cum omni timore et reuerentia Dei, ipsum quoque ex eis percipere atque uti debere quibus indiget, si tamen indiget, uel ad suas necessarias expensas uel fratrum, qui apud eum hospitalitatis gratia  morantur, ut nulla ex parte per inopiam defraudentur secundum Apostolum dicentem: »Habentes uictum quotidianum et tegumentum corporis his contenti simus .« Quod si his minime contentus atque sufficiens transferat in necessitates ecclesiasticas res uel commoda quelibet ecclesie, aut agrorum ecclesiasticorum fructus sine conscientia presbyterorum apud se redigat, et domesticis suis uel etiam affinibus aut fratribus, aut filiis earum rerum tribuat potestatem, ut per eorum secretam diligentiam ecclesiastici ledi uideantur, reatum hunc qui huiusmodi est apud metropolitanum prouincie prestare debebit, quod si taliter reprehendatur episcopus, uel hi qui cum ipso sunt presbyteri quo dicantur hec que ad ecclesiam pertinent,  siue de agris, siue de aliis quibuscunque ecclesiasticis causis, eos sibimet usurpare, pauperes uero necessitate et penuria opprimi, atque ex hoc ipso non solum ecclesiastice rationi, uerum etiam dispensatoribus eius maledicta reprehensio augeatur. Hunc enim correctionem oportet mereri, id quoque condecet sancta synodo cognoscente. Eusebius omnibus que constituta sunt presens scripsit. Theodorus, Niceta, Macedonius, Anatolius, Marcodunanetus, Atherius, Narcissus, Eustachius, Esichius, Manicius, Paulus, et ceteri, quorum nomina in Greco iam superius continentur, consenserunt et subscripserunt.


Explicit concilium Antiochenum.





INCIPIUNT CAPITULA CONCILII LAUDICENI.


     1. De bigamis.
    2. De his qui diuersorum peccatorum lapsus incurrunt.
    3. De neophitis non promouendis ad sacerdotium.
    4. Non licebit coram catechumenis clericos fieri.
    5. Non licere clericis usuram uel sexcupla accipere.
    6. Non debere hereticos in heresi permanentes in ecclesiam ingredi.
    7. De Nouatianis et Quartodecimanis.
    8. De Cataphrygis ad Ecclesiam uenientibus.
    9. Non debere catholicos, in ea que martyria sua heretici dicunt, intrare.
    10. Non debere catholicam hereticorum matrimonio sociari.
    11. De catechumenis Ecclesie.
     12. De ordinandis episcopis cum concilio metropolitani et finitimorum episcoporum.
    13. Non licere populo ministros altaris eligere.
    14. Sanctas oblationes pro eulogiis in festiuitate Paschali ad alias parochias non debere transmitti.
    15. De psalmistis.
    16. Ut sanctum Euangelium Sabbatis legatur.
    17. Psalmos sparsim non licere confundi.
    18. De orationibus quotidianis.
    19. De ordine orationum catechumenorum atque fidelium et communione.
    20. De disciplina atque molestia clericorum.
    21. De ministerio subdiaconorum.
    22. De ministris, ut orario non utantur.
    23. Quoniam non oportet lectores uel psalmistas  orario uti et sic legere.
    24. De lectoribus et psalmistis, ut tabernas non intrent.
    25. Non licere ministris panem dare, aut calicem benedicere.
    26. De exorcistis.
    27. Non debere clericos siue laicos ad agapem uocatos partes tollere.
    28. Non licere in ecclesiis accubitus sternere uel agapem facere.
    29. Non debere Christianos sabbatizare.
     30. Nulli Christiano licere cum mulieribus lauacra excercere.
    31. De cauendis hereticorum connubiis.
    32. Non licere ab hereticis eulogias accipere.
    33. Non debere cum hereticis, aut schismaticis orare.
    34. Non eumdem ad falsos martyres.
    35. Non licere Christianos derelicta ecclesia ad angulorum congregationes colligi.
    36. Non licere clericos, magos, uel incantatores esse, aut phylacteria facere.
    37. Non licere ab hereticis uel Iudeis feriatica que mittuntur accipere.
    38. Non licere a Iudeis azymas accipere.
    39. Non licere cum paganis festa celebrare.
     40. Episcopos ad synodum uocatos non debere contemnere.
    41. Non debere clericum uel laicum sine episcopis peregrinari.
    42. Nullum clericum debere sine episcopi sui iussione peregrinari et signum suscipere.
    43. Ministros non debere ab hostiis recedere.
    44. Non oportet per duas septimanas Quadragesime aliquem ad baptismum suscipere.
    45. Non debere mulierem ingredi ad altare.
    46. Baptizandos debere symbolum fidei et discere et reddere.
    47. De his qui in egritudine baptizantur.
    48. Quia post baptismum chrismandum est.
    49. In Quadragesima Sabbato tantum et Dominica  offerendum est.
    50. Non licere quintam feriam septimane maioris ieiunii solui
    51. Non debere in Quadragesima nisi Sabbato et Dominica natalitia martyrum celebrare.
    52. Non licere nuptias fieri in Quadragesima.
    53. Non licere Christianos ad nuptias euntes cantare aut balare.
    54. Non licere ministros altaris uel ceteros quoslibet spectaculis que in nuptiis, aut in scenis exhibentur interesse.
     55. Non debere clericum uel laicum Christianum ex symbolis conuiuia celebrare.
    56. Non oportet presbyteros ante ingressum episcopi ingredi, aut sedere in tribunalibus.
    57. Non debere in uicis et uillis episcopos ordinare, neque presbyteros sine precepto uel consilio episcopi aliquid agere.
     58. Non oportet in domibus ab episcopis ue presbyteris oblationem fieri.
    59. Non licere psalmos ab idiotis compositos in ecclesia dici, nec libros qui non sunt canonici legere.







INCIPIT CONCILIUM LAUDICENUM.


 Sancta synodus, que apud Laodiceam Phrygie pacatiue conuenit ex diuersis prouinciis Asie, regulas exposuit ecclesiasticas, sicut infra scriptum est.

CAP. I. De eo quod oportet, secundum ecclesiasticum  canonem eos qui libere et legitime secundis nuptiis iuncti sunt, nec occultam permistionem operati sunt, pauco tempore exempto uacare orationibus et ieiuniis, et secundum ueniam reddi eis communionem.

II. His qui diuersorum peccatorum lapsus incurrunt et oratione, confessione ac penitentia malorum suorum perfectam conuersationem demonstrant, pro qualitate peccati, penitentie tempus attribuendum est propter misericordiam et bonitatem Dei. Qui ergo huiusmodi sunt reuocandi et ad communionem sunt applicandi.

III. Non oportet neophytum promoueri ad ordinem sacerdotalem.

Iu. Non licere manus impositione super ordinandos presentibus catechumenis fieri.

 u. Non licere fenerare ministris altaris, uel in sacerdotali ordine constitutis, uel usuras uel lucra, que sexcupla dicuntur, accipere.

uI. Non concedendum hereticis ingressum domus Dei in heresi permanentibus.

uII. Nouatianos uel etiam Quartodecimanos, quos Greci Thesserescedecatires appellant, id est, qui quartadecima luna primi mensis cum Iudeis Pascha celebrant, sed et catechumenos eorum fideles non recipi, priusquam condemnent omnem heresim in qua detinebantur, plenissime autem ante omnia et nunc qui apud eos fideles dicuntur symbolum fidei doceantur, atque ita unctos etiam sancto chrismate diuino sacramento communicare conuenit.

uIII. Eos qui conuertuntur ab heresi que dicitur  Cataprhrygarum, qui se in clero constitutos existimant, quamuis magni dicantur huiusmodi cum omni diligentia catechizari oportet et baptizari ab Ecclesie catholice episcopis et presbyteris.

IX. Non concedendum in cemeteria, uel que martyria hereticorum dicuntur, catholicos orationis gratia et petende curationis intrare. Sed et qui ierunt, si sunt fideles, incommunicabiles factos ad penitentiam usque ad aliquod tempus redigi, penitentes autem eos et errasse confitentes suscipi oportet.

X. Mulieres que apud Grecos presbytere appellantur, apud uos uidue, seniores uniuire, matricurie appellantur, in Ecclesia tanquam ordinantes constitui non debere.

 XI. Eos qui ad Ecclesiam pertinent indifferenter filios proprios hereticorum nuptiis minime sociare debere.

XII. Episcopum non oportet preter iudicium metropolitanorum  et finitimorum episcoporum constitui ad Ecclesie principatum, nec eligantur nisi hi quos multo ante nota probabilisque uita commendat. Et nichilominus si in sermone fidei et recta operatione per suam conuersationem fuerint probati.

XIII. De eo quod non sit populis concedendum electionem facere eorum qui altaris ministerio sunt applicandi.

XIu. Sanctas oblationes ad uicem eulogiarum per festiuitatem Paschalem ad alias parochias mitti minime oportet.

Xu. Non licere preter canonicos psalmos nisi qui regulariter cantores existunt, qui que pulpitum ascendunt et de codice legunt alium, quemlibet in ecclesia psallere.

 XuI. Sabbatis Euangelia cum aliis Scripturis legenda esse censemus.

XuII. In processionibus non connectere, id est, ex diuersis uersibus et sensibus libri in unum canticum minime coniungere. Sed singulorum psalmorum ordinabiliter debere fieri lectionem.

68 XuIII. De eo quod semper supplicationes orationum, et ad horam nonam et uesperam, oportet celebrari.

XIX. Quoniam catechumenorum orationem separatim et prius prostratis eis episcopum oportet celebrare. Quibus egressis orent etiam hi qui in penitentia sunt constituti. Et post manus impositionem, his quoque abscedentibus, tunc fideles orare  debebunt. Quorum tres orationes fiant, una quidem, id est prima, per silentium, secunda uero et tertia, per uocis pronuntiationem, et tunc demum osculum pacis dare debere. Et postea quam presbyteri episcopo pacem dederint, tunc etiam laicos dare et tunc oblatio offeratur, solis autem ministris altaris liceat ingredi ad altare et ibidem communicare.

XX. Quoniam non oportet diaconum sedere ante presbyterum, sed ex iussione presbyteri sedeat, similiter autem honorificetur et diaconus a ministris inferioribus et omnibus clericis.

XXI. Quoniam non oportet subdiaconos licentiam habere in secretarium, siue sacrarium,  ingredi, et contingere uasa Dominica.

 XXII. Ministrum non oportet orariis uti, nec hostia derelinquere.

XXIII. Quoniam non oportet lectores aut psalmistas orariis uti, et sic legere aut psallere.

XXIu. Quoniam non oportet clericos seruientes a presbyteris usque ad diaconos, et deinceps ordinis ecclesiastici omnes usque ad ministros, aut lectores, aut psalmistas, aut exorcistas, aut hostiarios, aut etiam eos qui in proposito continentie sunt, tabernas intrare.

XXu. Non oportet diaconem panem dare, nec calicem benedicere.

XXuI. Non oportet ergo exorcizare eos qui necdum ab episcopis sunt prouecti, neque in ecclesiis neque intra domos.

 XXuII. Non oportet ministros altaris, uel quoslibet ecclesiasticos ad agapem uocatos, partes tollere, propter iniuriam que ex hac occasione ecclesiastico ordini possit deputari.

XXuIII. Non oportet in basilicis seu ecclesiis agapem facere, et intus manducare uel accubitus sternere.

XXIX. Non oportet Christianos iudaizare et in Sabbato uacare, sed operari eos in eadem die, Dominicam preponendo eidem diei. Si hoc eis placet, uacent tanquam Christiani. Quod si inuenti fuerint iudaizare, anathema sint.

XXX. Quoniam non oportet ministros altaris, uel etiam clericos quoslibet, aut continentes se, aut  omnem omnino Christianum cum mulieribus lauacra habere communia. Est enim apud gentiles prima reprehensio.

XXXI. Quoniam non oportet cum hereticis commiscere connubia, et uel filios et filias dare, sed potius accipere, si tamen profiteantur Christianos se futuros esse et catholicos.

XXXII. Non oportet hereticorum benedictiones accipere, quoniam maledictiones magis sunt quam benedictiones.

XXXIII. Non oportet cum hereticis uel schismaticis orare.

XXXIu. Non oportet omnino Christianum derelictis martyribus Christi abire ad falsos martyres, hi enim alieni a Deo sunt. Quicunque autem abire uoluerit,  anathema sit.

XXXu. Non oportet Christianos, derelicta Ecclesia Dei, abire ad angulos idololatrie abominande congregationes facere, que omnia interdicta sunt. Quicunque autem inuentus fuerit occulte huic idololatrie uacans, anathema sit, quoniam, derelinquens Dominum nostrum Iesum Christum Filium Dei, accessit ad idola.

XXXuI. Quoniam non oportet ministros altaris aut clericos magos et incantatores esse aut facere que dicuntur phylacteria, que sunt magna obligamenta animarum, hos autem qui talibus rebus utuntur proiici ab Ecclesia iussimus.

XXXuII. Quoniam non oportet a Iudeis uel hereticis  feriatica que mittuntur accipere, nec cum eis dies agere feriatos.

XXXuIII. Non oportet a Iudeis azymas accipere, aut communicare impietatibus eorum.

XXXIX. Non oportet cum paganis festa celebrare et cum impietatibus eorum habere societatem.

XL. Non oportet uocatos episcopos ad synodum contemnere, sed abire debere, et aut docere aut doceri que sunt ad Ecclesie ceterorumque correctionem utilia. Quod si contempserit, seipsum uidetur accusasse, nisi forte pro infirmitate ire non possit.

XLI. Non oportet ministrum altaris uel etiam laicum sine canonicis litteris, id est formata alicubi proficisci.

 XLII. Non oportet ministrum altaris uel quemlibet clericum preter iussionem episcopi ad peregrinandum proficisci.

XLIII. Non oportet ministros, id est hostiarios, uel breui tempore ab hostiis deesse, et orationi uacare.

XLIu. Non oportet post duas hebdomadas Quadragesime quemlibet ad baptismum suscipi.

XLu. Non oportet mulieres ingredi ad altare.

XLuI. Baptizandos oportet fidei symbolum discere, et quinta feria ultime septimane, uel episcopo uel presbytero reddere.

XLuII. Qui in egritudine constituti baptismum perceperunt, facti sani, fidei symbolum doceantur ut nouerint qua donatione digni sunt habiti.

 XLuIII. Oportet baptizatos post baptismum sacratissimum chrisma percipere, et celestis regni participes fieri.

XLIX. Non oportet in Quadragesima panem offerri, nisi Sabbato et Dominica tantum.

L. Non oportet, in Quadragesime quinta feria ultime hebdomade, ieiunium dissolui et totam Quadragesimam inhonorari, sed per totos dies ieiunare, et escis abstinentie conuenientibus, id est aridioribus uti.

LI. Non oportet in Quadragesima martyrum natalitia celebrari, sed eorum in Sabbato et Dominica tantum memoriam fieri.

LII. Non oportet in Quadragesima aut nuptias uel quelibet natalitia celebrare.

 LIII. Non oportet Christianos ad nuptias euntes uel balare uel saltare, sed caste cenare uel prandere competit Christianis.

LIu. Non oportet ministros altaris uel quoslibet clericos spectaculis aliquibus, que aut in nuptiis aut in scenis exhibentur interesse, sed antequam thermelici ingrediantur surgere eos de conuiuio et abire debere.

Lu. Non oportet ministros altaris, uel quoslibet clericos uel etiam laicos Christianos, ex symbolis que uulgus commissalia appellat, conuiuia celebrare.

LuI. Non oportet presbyteros ante ingressum episcopi ingredi ecclesiam, et sedere in tribunalibus,  sed cum episcopo ingredi, nisi forte aut egrotet episcopus, aut in peregrinationis commodo eum abesse constiterit.

LuII. Non debere in uillis et uicis episcopos ordinari, sed uisitatores, id est, qui circumeant constitui; his autem qui ante hoc ordinati sunt nichil agere censemus, nisi conscientia episcopi ciuitatis. Similiter etiam presbyteri nichil sine precepto et consilio episcopi agant.

LuIII. Non oportet in domibus oblationes ab episcopis siue presbyteris fieri.

LIX. Non oportet ab idiotis psalmos compositos et uulgares in ecclesiis dici, neque libros qui sunt extra canonem legere, nisi solos canonicos Noui et ueteris Testamenti; que autem oporteat legi et in  auctoritatem recipi hec sunt:

Genesis, Exodus, Leuiticus, Numeri, Deuteronomium,  Iesu Naue, Iudicum, Ruth, Regum libri quatuor, Paralipomenon libri duo, Esdra, liber Psalmorum numero 150, Prouerbia Salomonis, Ecclesiastes, Cantica canticorum, Iob, Esther, 12 Prophetarum libri, id est Osee et Amos, Iel, Abdias, Ionas, Micheas, Nahum, Habacuc, Sophonias, Aggeus, Zacarias, Malachias, Isaias, Ieremias, Ezechiel, Daniel; Noui Testamenti, id est, euangelium secundum Mattheum, secundum Marcum, secundum Lucam, secundum Ioannem, Actus apostolorum; canonice Epistole 7: Iacobi una, Petri due, 1 et 2; Ioannis tres, 1, 2 et 3; Iude una; Epistole Pauli apostoli numero 14: ad Romanos, ad Corinthios 1 et 2, ad Galathas, ad Ephesios, ad Philippenses una, ad Collossenses una, ad Thessalonicenses due 1 et  2, ad Thimotheum due 1 et 2, ad Titum, ad Philemonem, ad Hebreos.





INCIPIUNT CAPITULA CONCILII CONSTANTINOPOLITANI.


     1. Custodiendum esse fidem Patrum trecentorum decem et octo.
    2. Ut episcopi suam diecesim gubernent nec ad alias accedant.
    3. Non inuitatos episcopos ultra diecesim propriam accedere non debere.
     4. De Ecclesiis in barbaricis compositis.
    5. De honore Constantinopolitani episcopi.
    6. De Maximo cynico philosopho.
    7. De fide symboli apud Constantinopolim constituti.







INCIPIT CONCILIUM CONSTANTINOPOLITANUM Habitum ab CL episcopis sub Theodosio maiore, Siagrio et Eucherio consulibus, era CCCCXIX, aduersus Macedonium.


 69 He regule siue diffinitiones sunt exposite ab episcopis CL, qui in unum Constantinopolim conuenerunt, quando beatus Nectarius episcopus ordinatus est, damnato Maximo cynico, quorum nomina et prouincie continentur in Greco.

Cap. I. Non spernendam esse fidem Patrum trecentorum decem et octo, qui in Nicea Bithynie conuenerunt, sed manere eam ratam oportet, et anathematizare omnem heresim, specialiter autem Eunomianorum, imo Anomianorum, qui Latine sine lege dicuntur, et Arianorum siue Eudoxianorum semina Arianorum, necnon Pneumatomachorum, id est, qui contra Spiritum sanctum pugnant, et Sabellianorum et Marcellianorum et Fotinianorum et Apollinaristarum.

 II. Episcopi qui extra diecesim sunt, ad ecclesias que extra terminos eorum sunt, non accedant, neque confundant et permisceant ecclesias secundum regulas constitutas, Alexandrie quidem episcopi solius Orientis curam gerant, seruatis honoribus primatus Ecclesie Antiochene, qui in regulis Nicene synodi continentur. Sed et Asiane diecesis episcopi ea que sunt in Asia, et que ad Asianam tantummodo diecesim pertinent, gubernent. Ponti autem episcopi Pontice tantum diecesis habeant curam, Thracie uero ipsius tantummodo Thracie.

III. Non inuitati episcopi ultra diecesim accedere non debent super ordinandis aliquibus, uel quibuscunque  disponendis ecclesiasticis causis, seruata regula que supra scripta est, de unaquaque diecesi, manifestum namque est quod per singulas quasque prouincias prouincialis synodus administrare et gubernare omnia debeat, secundum ea que sunt in Nicea definita.

Iu. Ecclesias autem Dei que sunt in Barbaricis gentibus constitute, regere atque administrare oportet secundum consuetudinem que a Patribus obtinuisse dignoscitur.

u. Constantinopolitane ciuitatis episcopum habere oportet primatus honorem post Romanum episcopum, propter quod sit noua Roma.

uI. Propter totius indisciplinationis eius doctrinam que Constantinopoli orta est, ut neque  maximus fuisse aut esse etiam putetur episcopus statutum est, neque hi qui ab eo sunt ordinati qualemcunque gradum clericatus obtineant, omnibus scilicet que circa eum uel ab eo gesta sunt in irritum reuocatis.


Symbolum eiusdem concilii Constantinopolitani.

uII. Credimus in unum Deum, Patrem omnipotentem, factorem celi et terre, uisibilium omnium et inuisibilium conditorem, et in unum Dominum Iesum Christum Filium Dei unigenitum ex Patre natum ante omnia secula, Deum ex Deo, lumen ex lumine, Deum uerum ex Deo uero, natum, non factum, omousion Patri, hoc  est eiusdem cum Patre substantie, per quem omnia facta sunt que in celo et que in terra; qui propter nos homines et propter nostram salutem descendit de celis, et incarnatus est de Spiritu sancto, ex Maria uirgine homo factus, passus est sub Pontio Pilato, ac sepultus, et tertia die resurrexit, ascendit in celos, sedet ad dexteram Patris, inde uenturus est cum gloria iudicare uiuos et mortuos, cuius regni non erit finis. Credimus in Spiritum sanctum, Dominum et uiuificatorem, ex Patre procedentem, cum Patre et Filio adorandum et conglorificandum, qui locutus est per prophetas;  unam catholicam atque apostolicam Ecclesiam; confitemur  unum baptisma in remissionem peccatorum; exspectamus resurrectionem mortuorum, et uitam futuri seculi, Amen. Nomina CL. Sectarius Constantinopolitanus. Timotheus Alexandrie, Dorotheus a Corintho, Cyrillus Hierosolymitanus, Calasius Cesariensis, Macer Hiericontius, Dionysius, Diospolitanus, Priscianus Nicopolitanus, Saturninus, Sebastienus, Auxentius Ascholonitanus, Elianus Raniensis, Zenon Tyrius, Paulus Sydoniensis. Deisbus a Ptolomaida, Philippus Damascenus. uarachus Peneaclensis, Timotheus, Basilides, Abbibo, Mochinius Aracleensis, et ceteri.


 Finis.





INCIPIT SYNODUS EPHESINA.


 INCIPIT SYNODUS EPHESINA PRIMA ducentorum episcoporum, habita aduersus Nestorium Constantinopolitanum episcopum, qui purum hominem ex sancta uirgine Maria natum asseruit, ut aliam personam carnis, aliam faceret deitatis, nec unum Christum in uerbo Dei et carne sentiret, sed separatim atque seiunctim alterum Filium Dei, alterum hominis  predicaret. Conuenit autem hec synodus Theodosio iuniore tertio decimo et ualentiniano tertio consulibus, era CCCCLXuIII. Cui synodo presedit beatissimus quondam Cyrillus Alexandrie episcopus, qui cum omni concilio ad eumdem Nestorium hec synodalia decreta transmisit.





EPISTOLA EPHESINI CONCILII AD NESTORIUM.


 Religioso et Deo amabili consacerdoti NESTORIO CYRILLUS, uel quicunque sunt apud Ephesi synodum.

 Cum Saluator noster aperte pronuntiet: Qui diligit patrem aut matrem super me non est me dignus, et qui diligit filium aut filiam super me non est me dignus , quid nos patiemur qui deposcimur a tua religione ut te super Christum Saluatorem omnium diligamus? Quid enim nobis in die iudicii proderit, aut quam satisfactionem reperire poterimus propter tam diuturnum silentium de prolatis a te contra eum blasphemiis? Et si quidem te tantummodo lederes, docens ista uel sentiens, sollicitudo nobis minor existeret. Cum uero totam scandalizaueris Ecclesiam, et fermentum insolite prauitatis et noue heresis miscueris in populis, nec tantum ibidem positis, sed ubique  consistentibus. Nam tuarum expositionum libri per cuncta uulgati sunt, pro nostro silentio que ratio ultra uel excusationis sermo sufficiat? Aut quando non necesse sit meminisse Christi Domini sic dicentis: »Non putetis quod uenerim pacem mittere in terram, non ueni pacem mittere, sed gladium, ueni enim separare hominem aduersus patrem suum, et filiam aduersus matrem suam « Nam cum leditur fides, parentum reuerentia uelut inutilis et periculosa despicitur, et amor erga filios fratresque uitatur, ad postremum etiam super ipsam uitam mors potius a piis uiris eligitur, ut meliorem resurrectionem, sicut scriptum est, consequantur . Ecce itaque te simul cum sancta synodo, que apud amplam urbem Romam  congregata est, presidente sanctissimo et reuerendissimo Patre et consacerdote nostro Celestino  episcopo, his scriptis synodicis te etiam tertio conuenimus, consilium dantes ut a tam prauis abstineas dogmatibus que et sentire cognosceris et docere. Recipias uero fidem rectam Ecclesiis per beatissimos apostolos et euangelistas ab initio traditam, qui et oculis inspexerunt et ministri uerbi fuisse monstrantur. Quod si hoc religio tua facere distulerit, iuxta dilationem litteris prefinitam sanctissimi et reuerendissimi consacerdotis nostri Romane presulis Ecclesie Celestini, scias te nullam sortem habere nobiscum, nec locum aut conuiuium cum Dei sacerdotibus et episcopis obtinere. Non enim fas est conteri non solum Ecclesias ita turbatas et scandalizatas populis, fidemque rectissimam uiolatam dissipatamque, quin etiam gregem quem  custodire debueras, siquidem iuxta nos amator recti dogmatis exstitisses, sanctorum Patrum uestigia pia consectans.

Omnes itaque quos propter fidem tua religio a communione remouit, aut ab ordine suo deposuit laicos et clericos in nostram communionem recipimus, non enim iustum est eos tuis decretis opprimi qui nouerunt recta sentire. Qui etiam benefacientes tibi prudentissime restiterunt, hoc idem namque in epistola quam misisti ad presulem ample Rome, sanctum et cepiscopum nostrum Celestinum, significare curasti. Non autem sufficit uel tue religioni tantummodo fidei symbolum confiteri quod expositum est per idem tempus, Spiritu sancto  largiente, et uenerando et magno concilio apud Niceam congregato.

Hoc enim non intellexisti nec recte interpretatus es, quinimo peruerse, licet sono uocis eadem uerba pretuleris. Sed consequens est etiam iureiurando fateri te quod anathematizes quidem tua polluta et profana dogmata, sentias autem et doceas que nos uniuersi, per Orientem seu per Occidentem episcopi et magistri, presulesque populorum credimus, et docemus. Epistolis autem ab Alexandrina tue religioni directis Ecclesia consensum prebuit, tam ea que apud urbem Romanam conuenit sancta synodus, quam etiam nos omnes uelut recte irreprehensibiliterque conscriptis; subdidimus autem his nostris que sentire  oporteat et docere, et a quibus abstinere conueniat. Hec est enim fides catholice Ecclesie, cui cuncti consentiunt orthodoxi per Orientem Occidentemque pontifices.

Credimus in unum Deum Patrem, omnipotentem, omnium uisibilium et inuisibilium conditorem; et in unum Dominum nostrum Iesum Christum Filium Dei natum de Patre unigenitum, hoc est ex substantia Patris, Deum ex Deo, lumen de lumine, Deum uerum ex Deo uero, natum non factum, omousion Patris, hoc est unius cum Patre substantie; per quem omnia facta sunt in celo et in terra, qui propter nos homines et propter nostram salutem descendit de celis. Et incarnatus est, et, homo factus, passus est, et resurgens tertia die, ascendit in celos,  inde uenturus iudicare uiuos et mortuos; et in Spiritum sanctum. Eos autem qui dicunt: Erat tempus quando non erat, et antequam nasceretur non erat, et quia ex nullis existentibus factus est, aut ex alia substantia uel essentia esse dicunt, aut conuertibilem uel commutabilem Dei Filium, anathematizat catholica et apostolica Ecclesia. Sequentes itaque omnium sanctorum Patrum confessiones, quas loquente in eis sancto Spiritu protulerunt, et intentioni que est in eorum intellectibus equis uestigiis inherentes, atque iter ambulantes regium, profitemur quod ipsum unigenitum Dei uerbum natum ex ipsa Patris essentia, de Deo uero Deus uerus, lumen de lumine, per quem omnia facta sunt, siue in celis siue in terra, salutis  nostre causa, descendens ad exinanitionem sese dignatus est inclinare, natus autem et homo factus, id est carnem de uirgine sancta suscipiens, eamque propriam faciens natiuitatem nostram ex uulua sustinuit, homo de muliere procedens, nec quod erat abiiciens. Nam licet factus sit in assumptione carnis et sanguinis, tamen etiam quod erat Deus natura scilicet et ueritate persistens. Nec carnem itaque dicimus in naturam deitatis esse conuersam, nec in substantiam carnis inseparabilem Dei uerbi essentiam comitantem.

Inconuertibilis est enim et incommutabilis idemque ipse iuxta Scripturas iugiter permanens. uisus est autem et paruulus, positusque in cunabilis et sinibus  genitricis uirginis constitutus uniuersam creaturam replebat ut Deus genitori suo indiuisus existeret. Quod diuinum est enim sine quantitate et sine mole cognoscitur, nec ullis terminis continetur. uerbum Dei secundum subsistentiam confitentes, unum adoramus Filium et Dominum Iesum Christum non seorsum ponentes, et determinantes hominem Deum uelut inuicem sibi dignitatis et auctoritatis unitati coniunctum, hoc enim nouitas uocis est et nichil aliud, nec item Christum specialiter nominantes Dei uerbum quod ex Deo est, nec alterum similiter Christum specialiter qui de muliere natus est, sed unum solummodo Christum Dei Patris uerbum cum propria carne cognoscimus. Tunc enim etiam iuxta nos unctus est, quamuis Spiritum  dignis ipse contulerit et non ad mensuram, sicut beatus Ioannes euangelista asseruit. Sed nec illud dicimus quod Dei uerbum uelut hominem communem qui de sancta uirgine natus est habitauerit, nec Deum homo Christus habitatorem possidere credatur. Quamuis enim uerbum habitauerit in nobis 70 et dictum sit in Christo habitare omnem plenitudinem deitatis corporaliter, attamen intelligimus uerbum quod caro factum est, non sicut in sanctis habitare dicitur, nec talem in ipso habitationem factam diffinire tentabimus, sed unus iuxta naturam nec in carnem penitus commutatus talem sibi fecit habitationem qualem et anima hominis habere creditur, ad proprium corpus. Unus igitur est Christus et Dominus non uelut coniunctione qualibet in unitate dignitatis,  et auctoritatis hominis habentis ad Deum. Non enim potest unire naturam sola dignitatis equalitas. Denique Petrus et Ioannes equalis sunt ad alterutrum dignitatis, propter quod apostoli et sancti discipuli esse monstrantur, uerumtamen uterque non unus est. Nec iuxta collationem uel connexionem modum coniunctionis aduertimus, hoc enim ad unitatem non sufficit naturalem, nec secundum participationis effectum; nos etiam sicut adherentes Domino unus cum eo spiritus sumus, imo potius coniunctionis nomen euitamus tanquam non existens idoneum quod significat unitatis arcanum.

Sed neque Deum aut Dominum Christi uerbum Dei Patris asserimus, ne iterum manifestius in duo diuidamus, unum Christum Filium et Dominum, et  in crimen sacrilegii recidamus, Deum illi seipsum facientes et Dominum. Unitus quippe, sicut superius diximus, Deus uerbum carni secundum substantiam Deus quidem est omnium et dominator uniuersitatis. uerumtamen nec seruus est sibi ipsi nec Dominus, quoniam ineptum est uel potius impium hoc sentire uel dicere. Quamuis enim dicat Deum suum Patrem, cum sit Deus et de substantia eius, tamen nullatenus ignoramus quod manens Deus, homo quoque factus est, qui sub Deo debitam legem nature humanitatis assumeret, ipse uero sibi quomodo uel Deus poterit esse uel Dominus, ergo sicut homo quantum decenter exinanitionis mensure congruit sub Deo esse nobiscum esse decreuit. Hoc etiam quomodo sub lege  factus est quamuis ipse promulgauerit legem et legislator ut Deus existeret, cauemus de Christo dicere. Propter assumentem ueneror assumptum. Et propter inuisibilem adoro uisibilem. Horrendum uero super hoc est etiam illud dicere: Is qui susceptus est cum eo qui suscipit nuncupatur Deus. Qui enim hec dicit diuidit iterum in duos Christos eum qui unus est, hominem seorsum in parte, et Deum similiter in parte constituens. Euidenter enim denegat unitatem, secundum quam non alter cum altero coadoratur, aut nuncupatur Deus, sed unus intelligitur Christus iehsu, Filius Dei unigenitus, una seruitute cum propria carne uenerandus.

Confitemur etiam quod idem ipse qui ex Deo Patre natus est Filius unigenitus Deus, licet iuxta naturam  suam expers passionis exstiterit, pro nobis tamen secundum Scripturas carne percussus uel perpessus sit, et erat in crucifixo corpore proprie carnis impassibiliter ad se referens passionem. Gratia uero Dei pro omnibus gustauit mortem, tradens et proprium corpus quamuis et naturaliter ipse uita sit, et resurrectio mortuorum. Nam ut mortem ineffabili potentia proculcaret ac prius in sua carne primogenitus, Deus, licet iuxta naturam suam, mortis expers ex mortuis fieret »primitie dormientium ,« uiamque faceret humane nature ad incorruptionis recursum, gratia Dei, sicut supra dictum est, pro hominibus gustauit mortem, et, tertia die resurgens, exspoliauit infernum. Idcirco quamuis dicatur quod per hominem facta sit resurrectio mortuorum, tamen  intelligimus hominem factum uerbum quod ex Deo est, et per ipsum mortis imperium fuisse destructum.

ueniet autem temporibus prefinitis sicut est unus Filius et Dominus in gloria Patris »ut iudicet orbem terrarum in equitate ,« sicut Scriptura testatur.

Necessarie igitur et hoc adiicimus. Annuntiantes enim sicut secundum carnem mortem unigeniti Filii Dei, id est, Iesu Christi et resurrectionem eius, et in celis ascensionem pariter confitentes, incruentam celebramus in ecclesiis sacrificii seruitutem. Sic etiam ad mysticas benedictiones accedimus et sanctificamur participes sancti corporis et pretiosi sanguinis Christi omnium nostrum Redemptoris effecti,  non ut communem carnem percipientes; quod absit, nec ut uiri sanctificati et uerbo coniuncti secundum dignitatis unitatem aut sicut diuinam possidentes habitationem, sed uere uiuificatricem et ipsius uerbi propriam factam. uita enim naturaliter ut Deus existens, quia proprie carne unitus est, uiuificatricem eam esse professus est. Et ideo quamuis dicat ad nos: »Amen, amen dico uobis, nisi manducaueritis carnem Filii hominis et biberitis eius sanguinem ,« non tamen eam ut hominis unius ex nobis existimare debemus, quomodo enim iuxta naturam suam uiuificatrix esse caro poterit hominis? sed ut uere proprium eius factam qui propter nos filius hominis est factus et uocatus. Eas autem uoces  quas Saluator in Euangeliis protulit, non in duabus substantiis aut personis omnino partimur. Non enim duplex est unus Christus et Deus solus, quamuis ex duabus diuersisque rebus ad unitatem cognoscitur indiuiduam conuenisse, sicut homo quoque ex anima constat et corpore non duplex unus, sed potius est ex utroque.

Humanas ergo et diuinas insuper uoces ab uno Christo dictas animaduertentes recte sentimus. Cum enim de duobus dignissime loquitur de seipso: »Qui me uidet, uidet et Patrem « et: »Ego et Pater unum sumus ,« diuinam eius intelligimus ineffabilemque naturam, secundum quam unus est cum Patre suo propter unam eamdemque substantiam, »imago et character splendor  glorie eius existens .« Cum uero humane nature mensuram nullatenus ignorans Iudeos alloquitur, nunc »me queritis occidere ,« hominem qui ueritatem locutus sum uobis, item non minus eum qui in similitudinem et equalitatem Patris est Deum uerum etiam in mensuris humanitatis eius agnoscimus. Si autem necessario creditur quod natura Deus existens factus sit caro, imo potius homo animatus anima rationali, que causa est ut in eius quilibet uocibus erubescat, si eas homine dignas effatus est? Quod si sermones homini congruentes abiicit, iuxta nos hominem fieri quid cegit? Cum uero se propter nos ad exinanitionem spontaneam misericorditer inclinauerit, quam ob causam dignos examinatione sermonis effugerit?  Uni igitur persone cuncta eius in Euangelio ascribimus, uni substantie uerbi, id est, incarnati, quia unus est Dominus iehsu Christus, ut scriptum est: Appellatum uero ab Apostolo »Pontificem confessionis nostre « tanquam sacrificantem Deo et Patri fidei nostre confessionem, que a nobisipsis ipsi Deo Patri incessanter offertur; iterum ipsum esse dicimus ex Deo secundum naturam Filium unigenitum, nec homini preter eum alteri sacerdotii nomen et officium deputamus, factus est enim »mediator Dei et hominum ,« et reconciliator ad pacem semetipsum Deo et Patri pro nobis offerens »in odorem suauitatis .« Ideoque dicebat: »Sacrificium et oblationem noluisti, holocausta pro peccato non tibi placuerunt,  corpus autem perfecisti mihi, tunc dixi: Ecce uenio. In capite libri scriptum est de me, ut facerem, Deus, uoluntatem tuam .« Obtulit enim proprium corpus non pro se, sed pro nobis in odorem suauitatis. Nam qua pro se uel oblatione uel sacrificio indigeret, omni peccato liber, ut Deus, existens? Quod si omnes peccauerint, et egent gloria Dei . Secundum hoc quod sumus ad mutabilitatis excessum proniores effecti peccatis egrotauit humana natura. Ipse uero non ita. Ideoque nos gloria eius egemus. Cur erit ultra iam dubium, quod Agnus uerus pro nobis sit immolatus. Qui autem dicit, quia seipsum tam pro se quam pro nobis obtulerit, nullatenus impietatis crimen effugiet,  cum nichil prorsus iste deliquerit, nec ullum fecerit omnino peccatum. Qua igitur egeret oblatione nullo suo existente facinore? Pro quo, si esset satis ad modum conuenienter offerret?

De Spiritu quoque, cum dicit: »Ille me clarificabit ,« hoc rectissime sentientes, unum Christum Dominum et Filium, non uelut alterius egentem gloria confitemur, a Spiritu sancto gloriam consecutum, quia eius Spiritus, nec melior, nec superior ipso est. Sed quia humana opera faciens, ad demonstrationem sue deitatis uirtute proprii Spiritus utebatur, ab ipso glorificari dicitur, quod uirtus sua uel disciplina quelibet unumquemque clarificet. Quamuis enim in sua sit substantia Spiritus eius, et intelligatur in persona proprietas iuxta id quod Spiritus  est et non Filius, attamen alienus ab illo non est. Nam Spiritus appellatus est ueritatis, et ueritas Christus est; unde et ab isto similiter sicut ex Deo Patre procedit. Denique hic et ipse Spiritus etiam per sanctorum manus apostolorum miracula gloriosa perficiens Dominum glorificauit Iesum Christum, postquam ascendit in celum. Nam creditus est Christus natura Deus existens per suum Spiritum uirtutes efficiens, ideoque dicebat: De meo accipiet, et annuntiabit uobis . Nequaquam uero participatione alterius idem Spiritus sapiens aut potens dicitur, quia per omnia perfectus est, et nullo prorsus indigens bono. Nam paterne uirtutis et sapientie, id est, Filii Spiritus creditur, et ideo ipse re et subsistente uirtute uirtus et sapientia comprobatur. Igitur quia Deum  carne unitum iuxta subsistentiam sancta uirgo corporaliter peperit, idcirco eam Dei Genitricem esse profitemur, non quod uerbi natura existendi principium de carne sortita sit: »Erat enim in principio uerbum, et Deus erat uerbum, et uerbum erat apud Deum ,« et ipse conditor seculorum Patri ceternus et uniuersitatis conditor, sed, quod superius diximus, iuxta subsistentiam sibimet uniens humanam naturam natiuitatem sustineret ex ipsa uulua corporea. Non quod eguerit necessario propter suam naturam natiuitate que est in extremis seculi facta temporibus, sed ut ipsas benediceret substantie nostre primitias. Et dum Deum carne unitum muliere edidisset, illa que aduersus omne genus humanum maledictio fuerat prolata desineret,  nec iam morti nostra corpora destinaret. Illud quoque quod dictum est: »In tristitia paries filios « ipse dissoluens, uerum esse monstraret quod prophete uoce predixerat: »Absorpta est mors in uictoria .« Et iterum: »Abstulit Deus omnem lacrymam ab omni facie .« Propter hanc enim causam dicimus eum dispensatorie, et ipsis tunc benedixisse nuptiis cum in Cana Galilee cum sanctis uocatus fuit apostolis . Hec sapere edocti sumus tam a sanctis apostolis quam euangelistis, et ab omni Scriptura diuinitus inspirata, nec non et a beatis Patrum confessionibus ueritate subnixis. His omnibus etiam religionem tuam concordare, et preter aliquem dolum consentire  conuenit. Que uero huic religioni tue anathematizare necesse est huic epistole nostre subiecta sunt.

Cap. I. Si quis non confitetur Deum esse ueraciter Emmanuel, et propterea non Dei genitricem sanctam uirginem; peperit enim secundum carnem, carnem Dei factum uerbum, secundum quod scriptum est; »uerbum caro factum est,« anathema sit.

II. Si quis non confitetur carni secundum substantiam unitum Dei Patris uerbum, unumque esse Christum cum propria carne eumdem, scilicet, Deum simul et hominem, anathema sit.

III. Si quis in uno Christo diuidit substantias post unitatem, sola eas connexione coniungens ea que secundum carnis dignitatem fit, uel etiam auctoritatem  et potestatem ac non potius conuentu qui per unitatem factus est naturalem, anathema sit.

Iu. Si quis personis duabus uel subsistentiis eas uoces, que in apostolicis scriptis continentur et euangelicis diuidit, uel que de Christo dicuntur a sanctis uel ab ipso, et aliquas quidem ex his uelut homini qui preter Dei uerbum specialiter intelligatur aptauerit, illas autem tanquam dignas Deo soli, Dei Patris uerbo, deputauerit, anathema sit.

71 u. Si quis audeat dicere hominem Christum theophoron, id est deiferum, ac non potius Deum esse ueraciter dixerit, tanquam Filium per naturam secundum quod uerbum factum est caro, et communicauit similiter ut nos carni et sanguini, anathema  sit.

uI. Si quis dicit Deum esse uel Dominum Christi Dei Patris uerbum, et non magis eumdem ipsum confitetur Deum simul et hominem propterea quod uerbum caro factum est secundum Scripturas, anathema sit.

uII. Si quis uelut hominem Iesum, operante Deo uerbo, dicit adiutum et unigeniti gloriam tanquam propter ipsum existenti tribuit, anathema sit.

uIII. Si quis audet dicere assumptum hominem coadorandum Deo uerbo et conglorificandum et connuncupandum Deum tanquam alterum cum altero, nam con syllaba superadiecta hec cogit intelligi, ac non potius una supplicatione ueneratur Emmanuel unamque ei glorificationem dependit  iuxta quod uerbum caro factum est, anathema sit.

IX. Si quis unum Dominum Iesum Christum glorificatum dicit a Spiritu sancto tanquam qui aliena uirtute per eum usus fuerit, et ab eo acceperit efficaciam contra immundos spiritus, posse et coram hominibus diuina signa perficere, ac non potius proprium fatetur eius spiritum per quem diuina signa expleuit, anathema sit.

X. Pontificem et Apostolum confessionis nostre factum esse Christum diuina Scriptura commemorat. Obtulit enim semetipsum pro nobis »in odorem suauitatis« Deo et Patri. Si quis ergo Pontificem et Apostolum nostrum dicit factum non ipsum Dei uerbum, quando caro factum est et homo,  iuxta nos homines, sed uelut alterum preter ipsum specialiter hominem ex muliere; aut qui dicit quod pro se obtulisset semetipsum oblationem et non potius pro nobis solis, non enim eguit oblatione qui peccatorum omnino nesciuit, anathema sit.

XI. Si quis non confitetur carnem Domini uiuificatricem esse, et propriam ipsius uerbi Dei Patris, sed uelut alterius preter ipsum coniuncti eidem per dignitatem aut quasi diuinam habentis habitationem ac non potius uiuificatricem esse quia facta est propria uerbi uiuificare ualentis, anathema sit.

XII. Si quis non confitetur Dei uerbum passum carne, et crucifixum carne, et mortem carne gustasse, factum primogenitum ex mortuis secundum quod uita est, et uiuificator ut Deus, anathema sit.

 XIII. Ait igitur magna et sancta synodus ipsum qui est ex Deo Patre naturaliter natus Filium unigenitum Deum de Deo uero, lumen de lumine, per quem et cum quo omnia fecerit Pater, hunc descendisse, incarnatum esse, et hominem factum, passum esse, et resurrexisse tertia die, ascendisse rursus in celos. Hec nos sequi uerba debemus, his nos conuenit obtemperare dogmatibus, considerantes quid sit incarnatum esse et hominem factum Dei uerbum.

Non enim dicimus quod Dei natura conuersa uel immutata sit, sed magis quod carnem animatam anima rationali sibi copulauerit, uerbumque substantialiter ineffabiliter et incomprehensibiliter factus sit homo, et nuncupatus sit etiam filius hominis  non nuda tantummodo uoluntate, sed nec assumptione sola persone, sed quod diuerse quidem nature in unum conuenerunt, unus tamen ex ambobus Christus et Filius non euacuata uel sublata diuersitate naturarum per coniunctiones, sed quia simul nobis effecerunt, ut unum Deum et Christum et Filium, id est diuinitas et humanitas per arcanam illam ineffabilemque copulationem ad humanitatem. Itaque is qui ante secula omnia est natus ex Patre, etiam ex muliere carnaliter est procreatus. Non quia diuina ipsius natura de sacra uirgine sumpsit exordium, nec propter seipsum opus habuit secundo nasci post illam natiuitatem quam habebat ex Patre. Est enim ineptum et stultum hoc  dicere, quod is qui ante omnia secula est consempiternus Patri, secunde generationis eguerit ut esse inciperet, sed quia propter nostram salutem naturam sibi copulauit humanam, et processit ex muliere, idcirco dicitur esse natus carnaliter. Neque enim primum natus est homo communis de sancta uirgine et tunc demum inhabitauit in eo uerbum, sed in ipsa uulua uteroque uirginali secum carnem coniunxit et sustinuit generationem carnalem carnis sue natiuitatem faciens. Sic illum diximus passum esse et resurrexisse, non quia Deus uerbum in sua natura passus sit aut plagas, aut clauos, et transfixiones,  aut alia uulnera susceperit, Deus namque incorporalis et extra passionem est, sed quia corpus illud quod ipsius proprium factum est hoc sustinuit. Ideo hec omnia pro nobis ipsis dicitur passus, inerat enim in eo corpore quid patiebatur Deus, qui pati non poterat. Simili modo et mortem ipsius intelligimus, immortale enim et incorruptibile esse naturaliter et uita et uiuificans Deus uerbum; sed quia corpus ipsius proprium gratia Dei iuxta Pauli uocem »pro omnibus mortem gustauit ,« idcirco ipse dicitur mortem passus pro nobis. Non quod ipse mortem esset expertus, quantum ad ipsius naturam pertinet , sed quod, ut diximus, uera caro ipsius mortem gustauit, ita et resurgente  carne ipsius rursus resurrectionem dicimus, non quia in corruptionem ceciderat, quod absit, sed quia eius resurrexit corpus; ita Christum unum et Dominum confitemur, tanquam hominem cum uerbo coadorantes ut diuisionis quedam species inducatur, sed unum iam et eumdem adorantes, quia non est alienum a uerbo corpus suum cum quo ipse etiam assidet Patri, nec hoc ita dicimus quasi duobus filiis assidentibus, sed una cum carne per unitatem, quia si talem copulationem factam per substantiam, aut quasi per passibilem, aut quasi parum decoram uoluerimus accipere, in id incidemus, ut duos filios esse dicamus. Necesse est enim discernere, et dicere hominem separatim fuisse, sola Filii appellatione honoratum, et rursus  uerbum quod est ex Deo in homine, in ueritate Filium Dei. Sed discernere in duos filios non debemus unum Dominum Iesum Christum. Neque enim adiuuat rectam fidei rationem, licet nonnulli copulationem, nescio quam, perhibeant personarum. Non enim dicit Scriptura uerbum Dei personam sibi hominis assumpsisse, sed carnem factum esse, id autem est ostendere Dei uerbum similiter ac nos principium habuisse carnis et sanguinis, et corpus nostrum proprie suum fecisse, et hominem ex muliere processisse non abiecta uel deposita deitate, ut generationem illam amitteret, quam habebat ex Patre, sed mansisse etiam in assumptione carnis Deum quod erat. Hoc itaque recte fidei ratio protestatur.  In tali sensu sanctos Patres fuisse comperimus, ideoque illi non dubitauerunt sanctam uirginem dicere theotochon, non quia uerbi natura deitasque in sanctam uirginem sumpsit exordium, sed quod ex ea natum sit sacrum illud corpus animatum anima rationali cui substantialiter adunatum Dei uerbum carnaliter natum esse dicitur. Hec igitur pro caritate in Christo scribo tibi, querens tanquam fratrem et contestans coram Deo et electis eius angelis, ut hec nobiscum sentias simul et doceas, ut Ecclesiarum pax saluetur, et concordie caritatisque uinculum indissolubile maneat sacerdotibus.





CONCILIUM CHALCEDONENSE Sexcentorum triginta episcoporum, ualentiniano uI et Ahino consulibus, era CDLXIX , aduersus Eutychetem et Dioscorum.


 Consulatu piissimi et amatoris Christi, Flauii Martiani perpetui Augusti, die Idus Octobris, synodus facta in Chalcedonensi ciuitate, metropoli prouincie Bithynie, ex decreto synodorum et fidelissimorum uerborum imperatorum ualentiniani et Martiani, conuenientibus in ecclesia sancte ac triumphatricis martyris Euphemie, gloriosissimis principibus, id est, magnificentissimo et gloriosissimo magistro militum exprefecto et exconsule, patricio Anatholio et magnificentissimo et gloriosissimo prefecto sacri pretorii prefecture palladio, et magnificentissimo prefecto urbis Tatiano, et magnificentissimo et gloriosissimo magistro diuini officii uincemalo, et magnificentissimo et gloriosissimo magistro Martiali, et gloriosissimo et magnificentissimo comite domesticorum  Sporatio et magno comite rerum priuatarum Genetholio, appositis etiam ex glorioso senatu, id est, magnificentissimo et gloriosissimo exprefecto pretorii sexies exconsule ordinario, et patricio Florentio et magnificentissimo et gloriosissimo exconsule ordinario et patricio senatore, et magnificentissimo et gloriosissimo magistro exconsule ordinario patricio Nomo, et magnificentissimo et gloriosissimo exprefecto et exconsule ordinario et patricio Protogenio, et magnificentissimo et gloriosissimo magistro exprefecto Zoilo, et magno et glorioso exprefecto urbis Apollonio, et magnificentissimo ex preposito urbis Artaxerse, concilio autem totius orbis secundum diuinum preceptum in Chalcedona ciuitate  congregato, id est, Paschasino et Lucentio episcopis, et Bonifacio presbytero, conuenientibus legatis uenerabilis et sancti archiepiscopi antique Rome Leonis, conueniente et sancto Anatholio archiepiscopo magnificentissimo et Constantinopolitano noue Rome, et reliquis sanctissimis, et reuerendissimis sexcentis triginta episcopis.

Ecce aduenientibus omnibus ante cancellos sancti altaris cum magnificentissimo et eximio senatu, adueniente etiam piissimo imperatore Martiano in supradicta sanctissima basilica. Presente etiam zelo diuino calore fidei accensa piissima et fidelissima regina, Augusta pulcherrima, sanctam synodum allocuta est hec: Cum primum per electionem in regnum de secreto Dei prouecti sumus inter tantas publicas utilitates, nullum magis nos constrinximus  ad negotium quam rectam et ueram fidem Christianorum, que sancta et ueneranda consistit, indubitatam omnibus declarare. Manifestum est enim quod ex auaritia uel uano studio hi qui precedentibus temporibus diuersa sapuerunt, et docuerunt populo prout eis placuit, non prout conuenit, neque quod  ueritas, aut doctrina Patrum exquirit, multi ad errorem seducti sunt, unde sanctam synodum, scilicet ad istam fieri perfectionem properamus, et laborem uobis arbitrati sumus imponere, ut omni errore caliginis deterso secundum quod ipsa diuinitas hominibus se fieri manifestam esse uoluit, et Patrum demonstrauit doctrina, sic fides nostra, que pura et sancta consistit, in omnium ingrediens animas proprie ueritatis effulgeat luce. De cetero audeat nemo de natiuitate Domini et Saluatoris nostri Iesu Christi aliud disputare, preter quod apostolicum premium 318 sanctorum Patrum consonans huic doctrine tradidisse noscitur, sicut sanctissimi pape Leonis, quia apostolicum gubernat thronum ad sancte memorie Flauianum regie urbis Constantinopolitane  quondam episcopum testantur littere; nos enim ad confirmandam fidem, non ad condendam uirtutem exemplo imperatoris Constantini adesse synodo excogitauimus, ne in posterum multitudo populi institutionibus prauis attracta inueniatur dissentiens, facile enim simplicitas quorumdam commentis seu locuti sumus usque nunc delusa est, quoniam manifeste diuersorum prauis doctrinis discordie et hereses ostense sunt.

72 Nobis autem omne studium adhibendum est, ut populum propter ueram sanctamque doctrinam idipsum sentientem uni recte applicare Ecclesie, et ideo ueram fidem catholicamque etiam exponere secundum Patrum doctrinam, concordantibus animis  uestris, uestra properet reuerentia, ut qualiter in Nicena synodo usque in hoc tempore, abscisso errore, uera fides est hominibus cognita, sic et nunc per hanc sanctam synodum deposita nebula que in eis paucis annis, ut superius diximus, ex prauitate et auaritia quorumdam uisa est exoriri, semper seruentur que statuta sunt. Erit quidem diuine prouidentie quod pie fieri uolumus in secula hoc conseruare firmissime. Et post regis hec uerba, omnes episcopi clamauerunt. Martiano nouo Constantino: Multi anni regi, Multi anni regine. Orthodoxis multi anni. Martiani amatoris Christi regnum in secula permaneat, digni orthodoxe fidei amatoris Christi. Sit a nobis procul inuidia. Et post hec Etius, archidiaconus Constantinopolitane noue Rome et primicerius notariorum dixit: Nutu superne gratie, zelo  diuino serenitatis uestre, piissimi, quibus a Deo omne regnum concessum est, imperatores, circa sanctionem uestram, congregata hec sancta et magna totius mundi synodus, sicut cum plurima multorum dierum uocatione, et diuina diligentia omnem quidem in preterito quomodo exorta est contra rectam  et inuiolabilem catholicam nostram fidem uerbo ueritatis discordiam effugauit, omnem abigendo innouationem, sicut in scriptis per secula que subsequuntur acta demonstrant. Terminum uero simplicem statuit diuinarum Scripturarum uirtute munitum, et sanctorum ac beatissimorum in ipso conseruat sententiam, ad ueram quidem scientiam sincere legentium, et ad longeuam coronam uestri imperii. Et habeo ipsum pre manibus, et si uidetur nutui uestre serenitatis perlegam. Piissimus et fidelissimus imperator dixit: Perlege. Etius archidiaconus perlegit: Sancta et magna et uenerabilis synodus, que secundum gratiam Dei ex decreto piissimorum imperatorum ualentiniani et Martiani augustorum congregata est in Chalcedonensi ciuitate metropoli  prouincie Bithynie in basilica sancta ac triumphatricis martyris Euphemie statuit que subter conprehensa sunt.

Dominus et saluator noster iehsu Christus, fidei agnitione proprios confirmans discipulos, ait: »Pacem meam do uobis, pacem meam relinquo uobis ,« ut nulla fidei dissensio in proximos oriatur, sed ex equo ueritatis predicatio ostendatur. Sed quia non desinit malignus in ipsis pietatis seminibus zizania sua inserere, et noui aliquid aduersus ueritatem semper excogitare, idcirco Dominus noster humano generi solito cupiens prouidere, piissimum hunc et fidelissimum imperatorem erexit ad zelum, qui undique sacerdotum pontifices ad se conuocauit ut, gratia Domini nostri Iesu Christi  cooperante, omnem mendacii pestilentiam ab ouibus Christi remoueat, easque ueritatis germinibus reficiat. Quod ex communi decreto peregrinas erroris quidem sectas abiicientes, et Patrum rectam fidem renouantes trecentorum decem et octo symbolum omnibus predicantes. Et uelut horum domesticos centum quinquaginta presules qui Constantinopolim conuenerunt huic piissimo titulo ascribimus, quoniam et ipsi eamdem fidem subsignauerunt. Statuimus igitur ordinem, et omnes fidei formulas custodientes etiam sanctam synodum Ephesi factam, cuius auctores fuerunt uenerabilis memorie Celestinus Romane urbis et Cyrillus Alexandrine Ecclesie sacerdotes, ut prefulgeat quidem recte et inculpabilis fidei expositio trecentorum decem et octo sanctorum  Patrum qui in Nicea, sub Constantino pie memorie imperatore, conuenerunt, contineatur et centum quinquaginta sanctorum Patrum in urbe Constantinopolitana decretum ad peremptionem quidem sectarum tunc pullulantium, confirmationem uero ipsius catholice atque apostolice nostre fidei.


Symbolum Niceni concilii.

Credimus in unum Deum, Patrem omnipotentem, omnium uisibilium et inuisibilium conditorem. Et in unum Dominum Iesum Christum Filium Dei, de Patre natum, unigenitum, hoc est de substantia Patris, Deum uerum de Deo uero, natum non factum, omousion Patri, hoc est eiusdem cum Patre  substantie, per quem omnia facta sunt que in celo et que in terra, qui propter nos et propter nostram salutem descendit, et incarnatus est. Homo factus passus est, et resurrexit tertia die, et ascendit in celos, inde uenturus est iudicare uiuos et mortuos. Et in Spiritum sanctum. Eos autem qui dicunt: Erat quando non erat, et antequam nasceretur non erat, et quia ex nullis existentibus factus est, aut ex alia subsistentia uel substantia dicunt esse, aut conuertibilem Filium Dei, anathematizat catholica et apostolica Ecclesia, et idipsum centum quinquaginta Patrum symbolum. Credimus in unum Deum Patrem, omnipotentem, factorem celi et terre, uisibilium et inuisibilium conditorem. Et in unum Dominum Iesum Christum Filium Dei, unigenitum, ex  Patre natum ante omnia secula, Deum de Deo, lumen de lumine, Deum uerum de Deo uero, natum non factum, omousion Patri, id est, eiusdem cum Patre substantie, per quem omnia facta sunt, qui propter nos et propter nostram salutem descendit; et incarnatus est de Spiritu sancto ex Maria uirgine, et homo factus passus est sub Pontio Pilato; sepultus est, tertia die resurrexit a mortuis, ascendit in celos, sedet ad dexteram Dei Patris, iterum uenturus iudicare uiuos et mortuos, cuius regni non erit finis. Et in Spiritum sanctum, Dominum et uiuificantem, ex Patre procedentem, cum Patre et Filio adorandum et glorificandum, qui locutus est per prophetas. Unam catholicam et apostolicam Ecclesiam. Confitemur unum baptisma, in remissionem  omnium peccatorum. Exspectamus resurrectionem mortuorum, et uitam futuri seculi. Amen.

Sufficeret quidem ad plenissimam pietatis agnitionem, et confirmationem, cautissimum et salutare diuine gratie symbolum; de Patre enim et Filio, et Spiritu sancto doctrinam perfectam edocet, et incarnationem Dominicam fideliter suscipientibus manifestat. Sed quoniam hi, qui predicationem ueritatis destruere conantur, quasdam proprie hereseos nouitates parturiunt, quidam enim mysterium pro nobis actum diuine dispensationis audent corrumpere, et uocem illam diuini Patris factam ad uirginem denegant. Alii temperamentum confusionemque inducentes, et unam esse naturam carnis et deitatis  insensate componentes, passibilem Unigeniti diuinam naturam tali confusione prodigiose diuulgant. Idcirco omnem aduersus ueritatem opponendam ab ipsis machinationem uolens excludere, sancta et magna uniuersalis synodus hanc predicationem immobilem docens statuit, precipue trecentorum decem et octo sanctorum Patrum fidem incontaminatam manere. Et propter eos qui Spiritui sancto aduersantur, centum quinquaginta Patrum paulo posteriore tempore in urbe Constantinopolitana conuenientium de substantia Spiritus sancti traditam doctrinam corroborat, quam etiam illi omnibus insinuauerunt, non quod in precedentibus aliquid deesset adiicientes, sed de Spiritu eorumdem intellectum,  aduersus eos qui deitatis eius dominationem nituntur demergere Scripturarum testimoniis plenius manifestantes.

Propter eos sane qui dispensationis mysterium tentant corrumpere, et purum hominem esse, qui ex sancta Maria uirgine natus est, imprudenter diuulgant, beatissimi quondam Cyrilli Alexandrine Ecclesie sacerdotis synodicas epistolas tam ad Nestorium quam ad ceteros per Orientem congruas et sibi consentientes suscepit ad confutationem quidem Nestoriane amentie, et ad interpretationem eorum qui religioso zelo salutaris symboli cupiunt intellectum. Quibus et epistolam sancti ac beatissimi prime sedis archiepiscopi Leonis scriptam ad Flauianum sancte recordationis archiepiscopum, ad perimendam  Eutychetis malignitatem, queque magni Petri confessioni concordantem communem quamdam pugnam consistentem contra eos qui non recte glorificant ad confirmationem catholice religionis, euidenter subiunxit. Nam eos qui in duos filios dispensationis Dominice mysterium scindere moliuntur exsecrati, et eos qui passibilem diuinitatem unigeniti Filii audent asserere de concilio sacerdotum repellit, et eis qui in duabus naturis Christi permistionem, uel confusionem argumentantur, aduersatur. Et qui celestem aut alterius cuiusque substantiam existere formam serui quam ex nobis assumpsit, insaniendo asserunt, procul abiicit. Et eos qui duas ante adunationem naturas Domini delirant, unam uero post adunationem confingunt, anathematizat. Consentientes sanctis Patribus unum eumdemque  filium confiteri Dominum nostrum Iesum Christum consona uoce edocemus pariter perfectum eumdem in deitate Deum, et hominem uerum eumdem ex anima rationali et corpore, secundum diuinitatem unius cum Patre nature, secundum humanitatem eumdem unius nature nobiscum, per omnia similem nobis absque peccato; ante secula quidem ex Patre natum secundum diuinitatem, in nouissimis uero diebus eumdem propter nos et propter nostram salutem hominem factum; hunc unum eumdemque Christum Filium Dominum unigenitum, in duas naturas, inconfuse, immutabiliter, indiuise, inseparabiliter, cognoscendum, in nullo naturarum differentias propter unitatem perimendas, magis autem salua utriusque nature proprietate et in una  ceunte persona, unoque statu concurrente; non in duabus personis partiendum, uel diuidendum, sed unum eumdemque filium unigenitum Deum uerbum Dominum Iesum Christum, sicut ab exordio prophete de eo, et ipse nos erudiuit, et nobis tradidit symbolum. His itaque cum omni undique subtilitate et diligentia a nobis ordinatis, statuit sancta et uniuersalis synodus aliam fidem nulli licere profiteri, aut scribere, aut docere, aut dicere aliter. Qui autem audent exponere aliam fidem, aut proferre, aut docere aliud symbolum, uolentibus conuerti ad scientiam ueritatis, ex gentilibus, ex Iudeis, uel hereticis quibuscunque, si quidem episcopi aut clerici fuerint, alienos esse episcopos ab episcopatu, et cleros a clero. Si uero monachi uel laici fuerint, anathema fieri.





CAPITULA EIUSDEM CHALCEDONENSIS CONCILII.

     1. De canonibus uniuscuiusque concilii conseruandis.
    2. Quod non oportet clericos aut monachos predia secularia uel causas suscipere.
    3. Quod non oporteat episcopos aut quoslibet ex clero per pecunias ordinare.
    4. De honore monachis competente, et ut nullus eorum tentet ecclesiastica aut secularia inquietare negotia, nec alienum seruum preter conscientiam Domini eius suscipere.
    5. Quod non liceat episcopo aut cuilibet ex clero de alia ad aliam transire ciuitatem.
    6. Quod non oportet absolute quoslibet ordinari.
    7. De clericis et monachis in suo proposito non manentibus.
     8. De clericis qui sunt in parochiis, monasteriis, atque martyriis que sub potestate episcoporum uniuscuiusque ciuitatis existunt.
    9. Quod non oporteat clericis pretermisso episcopo ad secularia iudicia commeare.
    10. Quod non liceat clericos in duabus ecclesiis ministrare.
    11. Quod non oporteat egenis epistolam tribui, honestiores autem commendatitiis litteris approbare.
     12. Quod nequaquam duobus metropolitanis prouincia diuidatur.
    73 13. Quod non oporteat extraneos clericos sine commendatitiis litteris ministrare.
    14. Quod non liceat clerico uxorem secte alterius accipere, nisi forte spondeat se ad ueram fidem uenire.
    15. De diaconissis mulieribus, quod non liceat nisi quadragenarias ordinari.
    16. De monachis uel puellis Deo dicatis; quod non liceat eis nuptiis iungi.
    17. De ecclesiis in parochiis per triginta annos ab episcopo habitis uel renouatis urbibus.
    18. De conspiratione clericorum, quod Greci fratrias dicunt.
     19. Quod oporteat per prouincias bis in anno concilia fieri.
    20. Quod minime clericis in aliam ciuitatem transmigrare liceat, nisi eis qui pro persecutione proprias amiserint ciuitates.
    21. De episcoporum aut clericorum accusatoribus, quales debeant suscipi in accusationem.
    22. Quod non liceat clericis post mortem sui episcopi res ad eum pertinentes diripere.
     23. De clericis et monachis excommunicandis, qui preter uoluntatem sui episcopi ad urbem regiam ueniunt.
    24. Quod non liceat monasteria que consecrata sunt diuersoria secularia fieri.
     25. Quod non oporteat post obitum episcopi ordinationem alterius differre episcopi.
    26. De economis, id est dispensatoribus singulis Ecclesiis habendis.
    27. De his qui sibi rapiunt uxores.







INCIPIUNT DECRETA CONCILII CHALCEDONENSIS. 


 Regulas sanctis Patribus in unaquaque synodo usque nunc prolatas, proprium robur obtinere statuimus.

II. Si quis episcoporum accepta pecunia ordinationem fecerit, et sub pretium deduxerit impretiabilem gratiam atque ordinauerit per pecunias episcopum, siue cepiscopum, siue presbyterum, siue diaconum, aut quemcunque alium qui connumeratur inter clericos, aut accepta pecunia ordinauerit economum, id est defensorem siue paramonarium, quicunque ergo hec meditatus fuerit, siue conuictus fuerit, ipse quidem subeat gradus sui periculi, et qui sic ordinatus fuerit, nullum habeat fructum ex huiusmodi mercimonio et creatione probrosa, sed sit alienus et dignitatis et sollicitudinis eius quam per  pecunias intrauit, sed et ille qui tam turpibus et illicitis intercessor apparuit, siquidem clericus fuerit, de proprio discedat gradu. Si uero laicus siue monachus fuerit, anathema sit.

III. Peruenit in sanctam synodum quia de his qui in clero connumerantur, quidam propter turpis lucri gratiam maiorum possessionum conductiones et causas seculares suscipiunt, et seipsos quidem a ministeriis sanctis per desidiam separant, ad domos autem secularium concurrunt et substantiarum eorum gubernationes auaritie causa suscipiunt. Decreuit ergo sancta et magna synodus, neminem deinceps eorum, hoc est, non episcopum, siue clericum, aut monachum conducere possessiones, aut misceri secularibus procurationibus, nisi forte qui legibus ad  minorum tutelas etatum, siue curationes inexcusabiles attrahuntur, aut cui ipsius ciuitatis episcopus ecclesiasticarum rerum commiserit gubernacula, uel orphanorum, aut uiduarum que indefense sunt, aut earum personarum que maxime ecclesiastico indigent adminiculo, propter timorem Dei. Si quis uero transgressus fuerit statuta, correptioni ecclesiastice subiaceat.

Iu. Qui uere et pure solitariam eligunt uitam, digni sunt conuenienti honore. Quia tamen quidam monachi habitu utentes indifferenter per ciuitates, necnon et monasteria seipsos propria presumptione commendant, placuit neminem, aut edificare, aut constituere monasteria, aut oratorii domum sine conscientia ipsius ciuitatis episcopi. Eos uero qui per singulas ciuitates seu possessiones in monasteriis  sunt, subiectos esse debere episcopo et quieti operam dare, atque obseruare ieiunia et orationes in locis in quibus semel Deo se deuouerunt permanentes, et neque communicare ecclesiasticas neque seculares aliquas attrectare actiones relinquentes propria monasteria, nisi forte iubeantur propter urgentes necessitates ab ipsius ciuitatis episcopo; et neminem seruorum suscipi in monasterium ut sit cum eis monachus, nisi cum Domini proprii conscientia, pretereuntem uero hec decreuimus extra communionem esse, ne nomen Domini blasphemetur. Conuenit ergo ciuitatis episcopo curam sollicitudinemque necessariam monasteriis exhibere.

u. Propter eos episcopos siue clericos qui de ciuitate ad ciuitatem transeunt, placuit definitiones  datas a sanctis Patribus habere propriam firmitatem.

uI. Neminem absolute ordinari presbyterum uel diaconum, nec quemlibet in ecclesiastica ordinatione constitutum, nisi manifeste in Ecclesia ciuitatis, siue possessionis, aut in martyrio, aut in monasterio hic qui ordinatur mereatur ordinationis publicare uocabulum. Eorum qui absolute ordinantur, decreuit sancta synodus uacuam habere manus impositionem, et nullum tale factum ualere ad iniuriam eius qui eum ordinauit.

uII. Eos qui semel in clero taxati fuerunt, siue in monasteriis deputati, decreuimus, neque ad militiam, neque ad honores seculares uenire. Eos autem qui hoc ausi fuerunt facere et non actum rei penitere  maluerint, ut ad hoc idem reuertantur, quod ante obtentum Dei proposuerunt sibi anathematizari.

uIII. Clerici in parochiis, monasteriis aut martyriis constituti, sub potestate sint eius qui in ea est ciuitate episcopus secundum traditionem sanctorum Patrum, nec per presumptionem recedant a suo episcopo. Eos uero qui ausi fuerunt rescindere huiusmodi institutionem quocunque modo, uel si noluerint subiacere proprio episcopo, si quidem fuerint clerici, pro personarum ordinatione subiaceant condemnationibus canonum. Si uero monachi seu laici fuerint, communione priuentur.

IX. Si clericus aduersus clericum habeat negotium, non relinquat suum episcopum et ad secularia iudicia concurrat, sed prius negotium agitetur apud  proprium episcopum, uel certe si fuerit iudicium ipsius episcopi, apud arbitros ex utraque parte electos audiatur negotium. Si quis uero contra hec fecerit, canonum subiaceat correptionibus. Et si clericus aduersus suum uel alium episcopum babeat causam, apud audientiam synodi prouincie conqueratur. Si uero contra ipsius prouincie metropolitanum episcopum episcopus siue clericus habeat controuersiam, pergat ad ipsius diecesis primatem, aut certe ad Constantinopolitane regie ciuitatis sedem, ut eorum ibi proprium negotium exquiratur.

X. Non licere clericum in ecclesiis duarum ciuitatum ordinari, sed in ea in qua ab initio ordinatus est, et cuius expetitio erat ante profugium. Et si propter uane glorie desiderium contigerit, ut post  ad maiorem ecclesiam confugerit, eum indubitanter reuocari debere ad eam in qua ab exordio ordinatus est, et ibi tantummodo ministrare. Si quis uero iam translatus est ab alia in aliam ecclesiam, nichil habeat commune cum priore ecclesia, siue sub ecclesia constitutis martyriis, siue in parochiis uel xenodochiis, aut eorum negotiis. Eos uero qui ausi fuerint post ordinationem huius magne et uniuersalis synodi agere que prohibita sunt, statuit sancta synodus cadere de proprio gradu.

XI. Omnes pauperes et indigentes ecclesiasticis auxiliis cum proficiscuntur sub probatione epistolii, siue pacis, que dicuntur ecclesiastice, tantummodo commendari statuimus, et non commendatitiis epistolis, quia commendatitias epistolas quas dicimus,  eos tantum accipere conuenit qui in opere sunt clariores, ut eis tantummodo prebeantur.

XII. Peruenit ad nos eo quod quidam preter ecclesiasticos ordines affectantes potentiam per pragmaticam formam unam prouinciam in duas diuidant, ita ut ex hoc inueniantur duo metropolitani episcopi in eadem una esse prouincia. Statuit ergo sancta synodus deinceps nichil tale attentari a quolibet episcopo Eos uero qui tale aliquid tentauerint, de proprio gradu cadere. Si que uero ante ciuitates per pragmaticam imperialem metropolitani nominis honore decorate sunt nomine solo perfruantur, et qui ecclesiam eius regit episcopus, priuilegio metropolitano episcopo iure proprio reseruato.

XIII. Extraneum clericum et lectorem extra ciuitatem  suam sine commendatitiis litteris proprii episcopi nusquam penitus liceat ministrare.

XIu. Quia in quibusdam prouinciis conceditur psalmistis et lectoribus uxores accipere, statuit sancta synodus prorsus non licere cuiquam ex his alterius secte accipere uxorem. Si quis uero preuenit et habet iam de tali connubio filios, si forte preuenerit eos iam apud hereticos baptizari, debet eos offerre sancte Ecclesie catholice, ut ibi communicent. Qui uero adhuc baptizati non sunt, omnimodo non posse eos in heretica Ecclesia baptizari, nec in matrimonio iungi heretico, Iudeo uel pagano, nisi forte spoponderit se uenire ad orthodoxam fidem, dum coniungitur sponse orthodoxe. Si quis uero  hanc diffinitionem sancte synodi preterierit, regularum condemnationibus subiaceat.

Xu. Diaconissam non debere ante quadraginta annos ordinari, et hoc cum diligenti probatione. Si uero susceperit ordinationem et quantocunque tempore obseruauerit ministerium, et postea se nuptiis tradiderit, iniuriam faciens Dei gratie, hec anathema sit, cum eo qui in illius nuptiis conuenit.

XuI. Si qua uirgo se dedicauerit Deo, similiter monachus, non licere eis iungi nuptiis. Si uero inuenti fuerint hoc facientes, maneant excommunicati. Statuimus uero posse in eis facere humanitatem, si ita probauerit loci episcopus.

XuII. Per singulas ecclesias rusticanas, parochias siue possessiones, manere immobiles apud eos qui  eas retinent episcopos, et maxime qui eas sine uiolentia iam per triginta annos tenentes gubernauerunt. Si uero intra triginta annos iam facta fuerit, aut fiat, de his altercatio licere eis 74 qui se dixerunt lesos propter eas mouere apud synodum prouincie certamen. Si quis uero putauerit se a proprio metropolitano grauari apud primatem dieceseos, aut apud Constantinopolitane ciuitatis sedem, agat iudicium, sicut dictum est. Si uero quelibet ciuitas per auctoritatem imperialem renouata est, aut si renouetur, in posterum ciuilibus et publicis ordinationibus, etiam ecclesiarum parochianarum sequatur ordinatio.

XuIII. Coniurationum et conspirationum crimen, quod apud Grecos dicitur fratrea, publicis etiam  legibus certum est penitus inhiberi, hoc multo magis in sancta Dei Ecclesia, ne fiat, conuenit abdicari. Si qui uero clerici uel monachi inuenti fuerint coniurantes, aut fratreas uel factiones componentes aliquas suis episcopis, aut aliis clericis, omnino cadant de proprio gradu.

XIX. Peruenit ad aures nostras quod in prouinciis constituta episcoporum concilia minime celebrentur. Ex hoc probatur, quod multe que correctione opus habeant ecclesiastice res negligantur. Statuit igitur sancta synodus hec secundum Patrum regulas, bis in anno in unum conuenire per singulas prouincias episcopos, ubi singula que emerserint, corrigantur. Qui uero noluerint conuenire episcopi constituti, in suis ciuitatibus, et hoc maxime cum sui corporis  sanitate consistentes, etiam omnibus aliis urgentibus et inexcusabilibus negotiis liberi sunt, licere eos fraterne caritatis admonitionibus corripi.

XX. Clericos in suis ecclesiis constitutos, sicut iam definiuimus, non licere in alterius ciuitatis ecclesiis ordinari, sed acquiescere in ea in qua ab initio ministrare meruerunt, exceptis illis qui proprias ciuitates perdiderunt, et ex necessitate ad alias ecclesias migrauerunt. Si uero quicunque episcopus post diffinitionem istam ad alium episcopum pertinentem clericum susceperit, placuit sancte synodo et hunc qui susceperit, et eum qui susceptus est, tandiu excommunicatos manere quandiu ipse clericus ad propriam reuertatur ecclesiam.

 XXI. Clericos siue laicos qui accusauerint episcopum aut clericos, temere atque indifferenter non debere suscipi in accusationem, nisi prius eorum opinio fuerit perscrutata.

XXII. Non licere clericis post mortem episcopi rapere pertinentes ad eum res, sicut iam precedentibus regulis statutum habetur. Si uero hec fecerint, periclitari se nouerint a proprio gradu.

XXIII. Peruenit ad aures sancte synodi, quia clerici quidam et monachi nichil sibi habentes iniunctum a proprio episcopo, interdum uero etiam illi qui ab eo fuerant excommunicati, ueniant ad regiam ciuitatem Constantinopolitanam, et multis temporibus in ea consistentes perturbationes tranquillitati ecclesiastice ferant, et diuersorum domos corrumpant.  Statuit sancta synodus hos quidem primum commonere per defensorem Constantinopolitane sancte Ecclesie, ut exeant de regia ciuitate. Si autem in eodem proposito improbe perdurauerint, etiam inuitos eos ipse expellat defensor ut ad sua loca perueniant.

XXIu. Que semel consecrata fuerint monasteria, cum iudicio sui episcopi maneant perpetua, et pertinentes ad ea res conseruari ipsis monasteriis decreuimus, nec ulterius posse ea fieri secularia habitacula. Qui uero permiserint hec fieri, subiaceant his condemnationibus, que per canones constitute sunt.

XXu. Quoniam quidam metropolitanorum, sicut ad nos perlatum est, negligunt creditum sibi gregem,  et differunt ordinationes facere episcoporum, placuit sancte synodo intra tres menses fieri ordinationes episcoporum, nisi forte inexcusabilis necessitas cegerit tempus ordinationis propagari. Si autem quis episcoporum hec non obseruauerit, ipsum debere ecclesiastice condemnationi subiacere, redditus uero eiusdem uiduate ecclesie integros reseruari apud economum eiusdem ecclesie placuit.

XXuI. Quia in quibusdam ecclesiis sicut ad nos peruenit, sine economo episcopi res ecclesiasticas tractant, placuit omnes ecclesias episcopos habentes, habere economos de proprio clero, qui gubernent ecclesie res cum arbitrio sui episcopi, ut non sine testimonio sit gubernatio ipsarum rerum ecclesiasticarum, et ex hoc deueniat dispergi eiusdem res  ecclesie, et sacerdotali dignitati obtrectatio generetur. Si uero quis non obseruauerit hec, diuinis subiaceat regulis.

XXuII. Eos qui sibi rapiunt uxores, uel eos qui auxilium prestiterunt, statuit sancta synodus, siquidem clerici fuerint, cadere de proprio gradu. Si uero laici fuerint, anathema sint.


Subscriptio episcoporum.

Paschasius episcopus ciuitatis Lilibitane, uicem agens beatissimi episcopi Leonis, definiens subscripsit. Lucentius episcopus, ciuitatis Ausculitane, id est, uicem agens sanctissimi Leonis episcopi, definiens subscripsit. Bonifacius presbyter urbis Rome, uicem agens apostolice Sedis, definiens subscripsit.  Anatolius episcopus Constantinopolitane ciuitatis noue Rome, definiens subscripsit. Iuuenculus episcopus Hierosolymitanus definiens subcripsit. Maximus episcopus Antiochenus definiens subscripsit. Quintilius episcopus Cappadocie Cesariensis, definiens subscripsit. Palafindus episcopus Heraclee Macedoniensis, uicem agens sanctissimi uiri Anastasii, definiens subscripsit. Stephanus episcopus Ephesinus definiens subscripsit. Lucianus episcopus Bizensis, uicem agens sanctissimi episcopi Quiriaci Heraclie Traciensis, definiens subscripsit. Eusebius episcopus Galathie Anquiriensis definiens subscripsit. Diogenes episcopus Quiriensis definiens subscripsit. Petrus episcopus Corinthensis definiens subscripsit. Florus episcopus Sardinensis definiens  subscripsit. Eunomius episcopus Nicomedensis definiens subscripsit. Anastasius episcopus Nicensis definiens subscripsit. Eleutherius episcopus Chalcedonensis definiens subscripsit. Idem omnes episcopi 630, definientes subscripserunt.

Postquam recitata est, piissimus imperator ad sanctum concilium dixit: Dicat sanctum concilium si ex consensu omnium episcoporum definitio, que nunc lecta est, prolata sit. Omnes reuerendissimi episcopi responderunt: Omnes sic credimus, una fides, una sententia, omnino idem faciamus. Omnes consentientes subscripsimus. Omnes orthodoxi sumus, hec fides Patrum, hec fides apostolorum, hec recte credentium, hec est fides que orbem terrarum saluat. Martiano, nouo Constantino, nouo Paulo,  nouo Dauid, imperatori piissimo domino Augusto uita eius. Et post has uoces piissimus et fidelissimus imperator ad sanctam synodum dixit: ueneranda catholica fides a sancta et uniuersali synodo secundum Patrum expositionem manifesta est. Et si laborem reuerentie uestre et conuicium fecimus, maximas agimus gratias omnipotenti Deo Saluatori nostro, quia multorum errantium circa fidem amputata discordia in unam eamdemque fidem omnes nunc conuenimus, sperantes celebrem uestris precibus et meliorem super omnes partem a Deo donari. Sancta synodus iterum exclamauit: Hec digna uestri imperii, hec propria uestri imperii, hec correctio uestri imperii digna Christo, digna imperii fide, propterea pacificatur orbis terre. Et post has uoces piissimus  et fidelissimus imperator ad sanctam synodum dixit: uenerandam catholicam fidem sancte uenerabilis synodi secundum Patrum expositionem manifestam, iuxta legem et conuenientem esse, uestra tranquillitas probet, et omnem in posterum contentionis occasionem circa suam fidem amputari. Si quis igitur idiota, uel militaris, seu clericus publice turbam congregans sub obtentu dispositionis tumultum fecerit, siquidem idiota proscriptus expellatur a regia urbe, militaris uero seu clericus gradus sui periculum sustinebit, et aliis penis subiacebit.





Edictum Martiani imperatoris in confirmatione concilii Chalcedonensis.

Imperatores ualentinianus, Martianus Augusti,  uniuersis populis. Tandem aliquando quod summis uotis atque studiis optabamus euenit, remota est de orthodoxa Christianorum lege contentio, tandem remedia culpabilis erroris inuenta sunt, et discors populorum sententia in unum consensum, concordiamque conuenit; ab uniuersis etiam prouinciis religiosissimi sacerdotes Chalcedonam uenerunt, iuxta nostra precepta, et quod obseruari in religione debeat perspicua diffinitione docuerunt. Discessit igitur iam profana contentio. Nam uere impius atque sacrilegus est qui post tot sacerdotum sententiam opinioni sue aliquid tractandum reliquit. Extreme quippe dementie est in medio et perspicuo die commentitium lumen querere. Quisquis enim post ueritatem repertam aliquid ulterius discutit, mendacium  querit. Nemo itaque uel clericus militans et alterius cuiuslibet conditionis de fide Christiana publice terminata coadunatis et audientibus tractare conetur in posterum, ex hoc tumultus et perfidie occasionem requirens. Nam iniuriam facit iudicio religiosissime synodi, si quis semel iudicata recte disposita reuoluere, et publice disputare contendit. Cum ea que nunc de Christiana fide statuta sunt iuxta apostolicas expositiones et instituta sanctorum Patrum 318 et 130 definita esse noscuntur. Nam in contemptoribus huius legis pena non deerit, quia non solum contra fidem bene compositam ueniunt, sed etiam Iudei et pagani et huiuscemodi certamine profanant ueneranda mysteria. Igitur si clericus erit, qui publice tractare de religione ausus fuerit, a consortio clericorum  remouebitur. Si uero militia preditus sit, cingulo exspoliabitur. Ceteri etiam huius criminis rei de hac sanctissima urbe pellentur pro uigore iudiciario, etiam competentibus suppliciis subiugandi. Constat enim heretice insanie exordia fomitemque nutriri, dum publice quidam disputant atque contendunt. Uniuersa ergo que a sancta synodo Chalcedonia constituta sunt, custodire debebunt, nichil postea dubitaturi. Hoc itaque commoniti nostre sinceritatis edicto, obsistite profanis uocibus, ulterius desinite de diuinis disputare quod nefas est, quia non solum diuino iudicio peccatum hoc, prout credimus, punietur, uerum etiam legum et iudicum auctoritate cercebitur. Proposita uII Kalend. Februarii Constantinopoli Patricio consule.





Incipit sacra ualentiniani et Martiani Augustorum post concilium Chalcedonense in confirmatione eiusdem concilii et damnatione hereticorum sanctio.


Imperatores uALENTINIANUS et MARTIANUS Augusti PALLADIO prefecto pretorii.

Diuine semper potentie referende atque agende sunt gratie, que auctores heresis, que occulta, nec latere concedit, nec durare impunita permittit. Quorum unum malorum legendi habet plenam facultatem, alterum precauendi ceteris prestat exemplum. Cure igitur esse diuinitati hominum actus, et maxime reuerentiam religionis proxime in confirmanda catholica fide euidenter apparuit, cum nec Eutichetem sceleratorum dogmatum sectatorem negligere  quod diu latuerat, sciuit, nec patefacto scelere passa est penam sceleris euitare. Sententiis itaque diuinis humanisque damnatus, synodicum decretum, ut merebatur, accepit, reus diuinitati, 75 cui faciebat iniuriam, reus hominibus, quos decipere conabatur. Proxime etenim innumerabiles ex toto orbe beatissimi episcopi Chalcedone congregati improba predicti Eutichetis una cum synodo eius causa habita expulere commenta, sicut sanctorum definita maiorum que uel apud Niceam a trecentis decem et octo constituta sunt, uel in hac postea alma urbe a centum quinquaginta sunt episcopis declarata, uel apud Ephesum, cum Nestorii est error exclusus, presidentibus Romane urbis Celestino, Cyrillo et Alexandrine ciuitatis  episcopis. Ea igitur que sunt iuxta pristinam disciplinam a uenerabili synodo Chalcedonensi definita illa fide qua Deum colimus per omnia seruanda censuimus atque censemus, quia ualde consequens est ut sacerdotum pura mente Deum colentium definita, que pro orthodoxorum fide sacrosancta secundum Patrum regulas precesserunt, una cum ueneratione conseruare. Quoniam principalis prouidentie est omne malum inter initia opprimere, et serpentum morbum legum medicina resecare, hac lege decernimus eos qui Eutichetis errore decipiuntur ad exemplum Appollinariorum quos Eutiches secutus est, quos uenerabiles Patrum regule, id est, ecclesiastici canones et diuorum principum sacratissime sanctiones condemnant, nullum episcopum, nullum  presbyterum, nullos creare uel appellare clericos, ipsumque Eutichetem nomine presbyteri quo indigne utens exspoliatus est, in totum carere. Si qui tamen contra definita nostra episcopos, presbyteros, ceterosque clericos ausi fuerint ex his creare, tam factos quam facientes uel presumentes sibi, cunctorum bonorum amissioni periculoque subiacere exsilii perpetui precipimus. Congregandi autem monachos, aut edificandi monasteria nullum eorum iubemus habere licentiam, loca forte in que ausi conuenire aliquando tentauerint confiscari, si tamen domino loci sciente conuenerint. Quod si ignorante auctore conuenerint, conductores loci, fustibus cesos deportationem subire censemus. Ipsos preterea nichil ex testamento cuiuscunque capere, nichil eis qui  eiusdem erroris sint relinquere per testamenta, ad nullam eos patimur spirare militiam, nisi forte ad cohortalinam uel limitaneam. Si quis etiam extra predictam militiam inuentus fuerit militare, uel quia eius in religione ignorabatur peruersitas, uel quia post adeptum cingulum ad hunc deuenit errorem, solutus militia infidelitatis sue fructum hunc habeat, ut optimorum et palatii communione priuetur, nec alibi quam in quo natus est uico uel ciuitate uersetur. Quod si qui eorum in hac alma urbe, quod credi nefas est, geniti sunt, tam de hac ciuitate uenerabili quam sacratissimo comitatu et ex omni excludantur metropolitana ciuitate. Et hoc quidem generaliter circa omnes constituimus, qui  hac clade pollutionis polluti sunt uel polluuntur. Eos autem qui ante clerici orthodoxorum fidei et monachi quidam qui Eutichetis habuere diuersorium, quod neque monasterium dicendum est, eo quod in se religionis habuit inimicos, qui adhuc usque in tantam insaniam recesserunt, ut relicto uenerabilis cultu religionis in synodico decreto Chalcedonio quod totius pene orbis adunati definiere sacerdotes, infaustam Eutichetis secuti sunt assertionem, qui, uera luce deserta, tenebras eligendas esse crediderunt, omnibus penis que precedentibus legibus aduersus hereticos definite sunt, iubemus teneri, imo extra Romanum expelli solum, sicut precedentes religiosissime constitutiones de Manicheis constituere, ne eorum uenenatis fraudibus sceleratisque commentis  innocentum uel infirmorum animi decipiantur. Comperimus preterea quedam eos in contumeliam religionis et inuidiam uenerabilis synodice diffinitionis fuisse mentitos, conscriptisque libris et chartarum tomis plura finxisse, que eorum insaniam aduersus ueram fidem aperte signarent, atque ideo precipimus ubicunque huiusmodi scriptura reperta fuerit ignibus concremari. Eos uero qui sequendi studio audierint sic scelerata disserentem, denarum librarum auri multatione compescimus. Eos uero qui uel scripserint uel aliis legenda tradiderint docendi studio uel discendi, censemus deportatione puniri; delenda est enim hec infausta heresis, sicut pridem edictis serenitatis nostre continetur. Omnibus autem adimimus facultatem qua ultimo  supplicio cercebuntur qui illicita docere tentauerint, ita enim materia subtrahetur erroris, si peccatorum et doctor defuerit et auditor, Palladi parens carissime atque amantissime, illustris itaque et magnifica auctoritas tua edictis, propositis omnibus faciat nota que iussimus, ut cognoscentibus moderatoribus prouinciarum eorumque officiariis, defensoribus etiam ciuitatum, quod sanctam ueramque fidem sancto proposito custodiendam esse censemus. Quam si neglexerint aut permiserint temerari denarum librarum auri multatione percussi, ut religionis legumque proditores, etiam de estimatione laborabunt. Data Xu Kalen. Augusti Constantinopoli, Aspirato et qui fuerit nuntiatus consulibus.





Item alia Martiani imperatoris contra eosdem hereticos.


Imperator MARTIANUS Augustus PALLADIO pretori.

Licet iam sacratissima constitutione mansuetudinis mee cautum ac definitum sit, quia in eos seueritas exercenda sit, qui Eutichetis uel Apollinaris hereticam peruersitatem secuti a religione et fide catholica deuiarunt, Alexandrine tamen urbis ciues atque habitatores tantis Apollinaris infecti sunt uenenis, ut necessarium fuerit ea quam ante sanximus, repetita etiam lege nunc decernere. Quicunque ergo uel in hac sacra urbe, uel in Alexandrina ciuitate, uel in omni Aegyptiaca diecesi et diuersis aliis prouinciis Eutichetis profanam peruersitatem sequuntur, et ita non credunt ut trecenti  decem et octo sancti Patres tradiderunt, catholicam sanctam fidem in Nicea ciuitate fundantes, uel ita ut 150 alii uenerabiles episcopi qui in hac alma urbe Constantinopolitana postea conuenerunt, sicut Athanasius et Theophilus, et Cyrillus sancte recordationis episcopi Alexandrine ciuitatis, crediderunt, quos etiam Ephesina synodus, cui beate memorie Cyrillus prefuit, in qua Nestorii error expulsus est, uniuersos secuta esse, quos et nuper uenerabilis Chalcedone synodus est secuta, prioribus conciliis sacerdotum ex omni prorsus parte consentientibus, nichilque adimens a sacrosancto symbolo neque adiiciens seu Eutichetis dogmata funesta condemnans: sciant se esse hereticos; Apollinaris enim facinorosissimam sectam Eutiches et Dioscorus  sunt secuti. Ideoque omnes hi qui Apollinaris uel Eutichetis peruersitatem sequuntur illis penis quas diui retro principes contra Apollinaristas uel serenitas nostra post modum contra Eutichianistas sanxit, nouerint se esse plectendos. Idcirco Apollinaristas, hoc est Eutichianistas, quibus etsi est in appellatione diuersitas, esse tamen in heresi coniunctio, et dispar quidem nomen, sed idem sacrilegium, siue in hac alma urbe, uel in Alexandrina ciuitate, seu intra Aegyptum sunt, neque ita credunt sicut predicti uenerabiles credebant, neque uiro reuerendissimo Alexandrine urbis antistiti Protherio fidem orthodoxam tenenti communicant secundum diuorum retro principum constitutiones que de Apollinaristis promulgate sunt, non habeant potestatem  faciendi testamentum, neque id acquirant quod ipsis ex testamento cuiusquam fuerit relictum, nichil etiam ex donatione aliqua consequantur; sed si quid ipsis uel liberalitate acciderit, uel uiuentis uel morientis fuerit uoluntate collatum, id protinus fisco nostro addicatur. Ipsi uero in nullos aliquid ex rebus suis donare possint. Episcopos quoque uel presbyteros aliosque clericos illis creare et habere non liceat. Scientes tam Eutichianiste quam Apollinariste qui ausi fuerint cuiquam episcopi uel presbyteri uel clerici nomen imponere, quam hi qui conati fuerint impositum nomen sacerdotale retinere, exsilio, rerumque suarum amissionem plectendos. Eos uero qui de hac catholica Roma ecclesiarum  clerici uel orthodoxe fidei monachi fuerant, derelicto uero Dei cultu, Apollinaris uel Eutichetis heresim sectati sunt, uel post hec sectabuntur, omnibus penis que uel prioribus legibus aduersus hereticos constitute sunt iubemus teneri, et extra ipsum quoque Romani imperii solum pelli. Uniuersi preterea Apollinariste uel Eutichianiste non ecclesias, non monasteria sibi construant, neque synaxes, neque conuenticula contrahant, neque ad domum, neque ad possessionem cuiuscunque, neque ad monasterium, neque ad quemcunque alterius locum operatores secte funestissime congregentur. Quod si fecerint, et hoc factum fuisse Domino uolente constiterit, postremo iudicialiter notum, domus uel possessio in quam conuenerint, fisco societur, monasterium  uero eius ciuitatis orthodoxe Ecclesie in cuius territorio est, iubemus addici. Si uero ignorante domino, sciente uero qui dispensationes domus exigit, uel conductore, uel procuratore, uel predii parasinaxis conuenticula interdicta conuenerint, conductor uel procurator siue auctor, uel quicunque in domum uel possessionem uel monasterium receperint, uel passi fuerint illicitas parasynaxes, conuentusque celebrari, si uilis et abiecte conditionis sint fustibus publice et in penam suam et in aliorum exerceantur exemplum. Si honeste uero persone sunt, decem libras auri fisco nostro cogantur inferre. Nullum preterea Apollinaristam uel Eutichianistam ad aliquam iubemus aspirare militiam, nisi ad cohortalem uel limitaneam; si qui uero contra  fecerint, soluto cingulo honestorum hominum et palatii communione priuentur, nec in aliqua, nisi in ea in qua nati sunt ciuitate uel uico ac regione uersentur. Si qui uero in hac alma urbe nati sunt, tam sacratissimo comitatu quam omni per prouinciam metropolitana ciuitate pellantur. Nulli insuper Eutichianiste uel Apollinariste publice uel priuatim aduocandi cetus, aut peruersitatem facinorosi dogmatis asserendi sit facultas. Nulli etiam contra uenerabilem Chalcedonensem synodum liceat aliquid, uel dictare, uel scribere, uel legere, atque emittere,  nemo huiusmodi habere libros audeat, Quod si in his criminibus fuerint inuenti, perpetua deportatione damnentur; hi uero qui discendi studio audierint de infausta heresi disputantes, decem librarum auri que fisco nostro applicabuntur, subeant dispendium. Omnes uero charte ac libri qui funestum Eutichetis dogma fuerint complexi, concrementur. Parens carissime, tua illustris igitur auctoritas que hac sacratissima constitutione decreuimus in hac alma urbe, diuersisque prouinciis ac precipue in Alexandrina ciuitate et per uniuersam Aegyptiacam diecesim edictis ex more propositis, ad omnium notitiam faciat peruenire, ut cuncta que statuimus, in eos qui rei fuerint deprehensi, seueritas protinus exerceatur, scientibus moderatoribus prouinciarum eorumque  apparitoribus qui legis huius quam religiosissima sanctione custodiendam decreuimus, aut neglexerint, aut aliquam permiserint temeritate uiolari, denarum librarum auri multam fisco nostro cogantur inferre, insuper etiam existimationis sue periculum sustinebunt; ea quoque de paganis per omne Romanum imperium equaliter ualitura elegimus, instantissime in eos exerceantur quos constiterit profanos ritus celebrare. Data sub die Kalen. Augusti, Constantinopoli, Diuo uIII et Antemio Iu. CC. concess.





ATTICUS EPISCOPUS, QUALITER FORMATA EPISTOLA FIAT.


 Greca elementa litterarum numeros etiam exprimere nullus qui uel tenuiter Greci sermonis notitiam habet, ignorat. Ne igitur in faciendis epistolis  canonicis, quas mos Latinus formatas appellat, aliqua fraus falsitatis temere presumeretur, hoc a Patribus trecentis decem et octo Nicea congregatis saluberrime inuentum est et constitutum, ut formate epistole hanc calculationis seu supputationis habeant rationem, id est. ut assumantur in supputationem prima Greca elementa, Patris et Filii et Spiritus sancti, hoc est, , , . Que elementa et octogenarium et quadringentesimum et primum significant numerum. Petri quoque apostoli prima littera, id  est, qui numerum 80 significat, eius quoque qui scripsit epistolam prima littera, cui scribitur secunda littera, accipientis tertia littera, ciuitatis quoque de  qua scribitur quarta, et indictionis quecunque est temporis, idem qui fuit numerus assumatur: atque ita his omnibus Grecis litteris que, ut diximus, numeros exprimunt in unum ductis, unam quecunque fuerit collecta, summam epistolam teneat, hanc qui suscipit, omni cum cautela requirat expresse, addat preterea separatim in epistola nonagenarium et nouum numerum qui secundum Greca elementa significant. ualete in Domino.


Hucusque Concilia Grecorum.





76 CONCILIA LATINORUM SEQUUNTUR QUORUM PRIUS EST CARTHAGINENSE.





INCIPIUNT CAPITULA CONCILII PRIMI CARTHAGINENSIS.

     1. Ut baptism. in Trinitate susceptum non iteretur
    2. De martyrum sepulchris et honorificentia.
    3. Ut clerici et sanctimoniales femine cum extraneis uiris uel feminis non habitent.
     4. Ut cum uiduis uel aliis extraneis personis non commorentur.
    5. Ut clerici uel laici in alterius Ecclesia non ordinentur
     6. Ut clerici actus secularium uel procurationes non suscipiant.
    7. Ut clerici uel laici in aliena Ecclesia non communicent sub litteris sui episcopi.
    8. Ut implicati negotiis alienis ante redditam rationem clerici non ordinentur.
    9. Ut laici clericos actores uel ratiocinatores sibi non constituant.
     10. Ne episcopus alterius episcopi plebes uel fines usurpet.
    11. De clericis contumacibus et de numero iudicantium presbyterorum et diaconorum.
    12. Ut pacta inter episcopos inita custodiantur.
    13. Ut non liceat clericis fenerare.
    14. Ut laici contemptores canonum excommunicentur, clerici uero honore priuentur.







INCIPIT CONCILIUM PRIMUM CARTHAGINENSE.


 Cum Gratus episcopus Carthaginensi in concilio una cum collegis suis consedisset, et qui ex diuersis prouinciis Africanis ad Carthaginem conuenerunt, Felice Baianensi, Fortunatiano Ramptano, Crescente Baiensi, uindiciano Lacubaiensi, Abundantio  Adrumetino, Priato Begesilitano, Gaudentio Turretaliensi, Patricio Sincensi, Quieto Uticensi, Rumulo Tebestiano, et ceteris quorum manus continentur, idem Gratus episcopus dixit: Gratias Deo omnipotenti et Christo Iesu, qui dedit malis schismatibus finem, et respexit Ecclesiam suam, ut in eius gremium erigeret uniuersa membra dispersa, qui imperauit religiosissimo Constantio imperatori, ut uotum gereret unitatis, et mitteret ministros sancti operis famulos Dei, Paulum et Macarium. Dei ergo nutu congregati ad unitatem, ut per diuersas prouincias concilia celebremus, et uniuerse prouincie Africe hodierna die concilium gratia Dei Carthaginem ueniret, unde considerantibus uobis cum mea mediocritate tractentur tituli necessarii,  de quibus necesse est nos memores preceptorum diuinorum et magisterii diuinarum Scripturarum contemplantes unitatis tempus, id de singulis definire quod nec Carthago uigorem legis infringat, nec tamen tempore unitatis aliquid durissimum statuamus.

CAP. I. Ergo si uobis placet, consideremus primum titulum rebaptizationis, unde sanctitatem uestram postulo ut mentis uestre placita producatis ad descendentem in aquam, et interrogatum in Trinitate secundum Euangelii fidem, et apostolorum doctrinam, et confessum bonam conscientiam in Deum, de resurrectione Iesu Christi, si liceat iterum interrogari in eadem fide, et in aqua iterum  intingi, uniuersi episcopi dixerunt: Absit, absit. Illicitas esse sancimus rebaptizationes, et satis esse alienum a sincera fide, et catholica disciplina. Gratus episcopus dixit: Magna beatitudo a Deo Patre, per Dominum Christum concessa est tempore nostro, ut liceat religiosis mentibus insinuare ecclesiasticam disciplinam, ut auditores percipientes regulam rectam et Deo placentem, premia multorum bonorum percipiant, ut in ipsis Deus in omnibus, et pro omnibus honoretur, discussus est titulus necessarius rebaptizationis, in quo plus schismatis rabies delitescebat, et habita moderatione legis uigore, et auctoritate fides custodita est. Illud sane sapientissimis uestris sensibus insinuare contendo,  licet uestra prudentia sit instructa a Deo, et mereatur in pace, et unitate consequi desuper munera larga, tamen et ego unus ex uobis, et quo parem uobiscum sollicitudinem gero, propter ecclesiasticum ordinem illud insinuare curabo.

 II. Martyrum dignitatem nemo profanus infamet, neque passiua corpora que sepulture tantum propter memoriam ecclesiasticam commendari mandatum est, redigant, ut aut insania precipitatos, aut alia ratione peccati disiunctos non ratione uel tempore competenti, quo martyria celebrentur martyrum nomina appellent, ut si quis ad iniuriam martyrum claritatis eorum adiungat insanos, placet eos, si laici sint, ad penitentiam redigi. Si autem sunt clerici, post commonitionem et post cognitionem honore priuari. Uniuersi dixerunt, recte stabilit sanctitas uestra, hoc et singulis conciliis statutum est.

III. Gratus episcopus dixit: Et illud precipue, si uidetur uestre dilectioni, cauendum est, ut pastoris  cura quantum debet et potest regularis prouidentia premoneat, ut nullis liceat ab affectu abstinentibus carnali apud extraneos pariter commorari; occasiones enim amputande sunt peccatorum, et tollende omnes suspiciones quibus subtilitas diaboli sub pretextu caritatis et dilectionis incautas animas uel ignaras irretire consueuit. Nullus igitur nullaque sanctimonie et uirginitati deseruiens propter blasphemiam Ecclesie, si uobis placet, in una domo cum extraneis penitus commorari debent; uniuersi dixerunt: Qui nolunt nubere, et pudicitie meliorem eligunt partem, hec uitare debent, et non solum habitare simul, sed nec habere ad se aliquem accessum; hoc ergo et lex iubet, et sanctitas  uestra commendat, ut in singulis conciliis statutum est. Gratus episcopus dixit: Ergo persuasio interdum prudentes solet arcere a peccatis, dum imprudentes debet metus huiusmodi constringere, si sanum consilium respuunt, et salutare mandatum. Si ergo laici sunt, post commonitionem si contempserint, a communione separentur. Uniuersi dixerunt, placet.

Iu. Gratus episcopus dixit, et si infinita sunt, que lege perscripta proficientia discipline, et unus quisque nostrum tractatu assiduo et commonitione frequenti per singulas quasque species proficientes ad disciplinam poterit populos inuitare, tamen aliqua ex eis propter blasphemias suggerenda sunt a  nobis et in concilio statuenda, si uidetur uobis pari sententia teneantur etiam hi qui cum uiduis commorantur, et nulla secum germanitate coniuncti sunt. Uniuersi dixerunt, iuxta uiduos et uiduas eadem lex maneat et sententia.

u. Primatus episcopus Begisilitanus dixit, suggero sanctitati uestre, ut statuatis non licere clericum alienum ab aliquo suscipi sine litteris episcopi sui, neque apud se retinere, nec laicum usurpare sibi de plebe aliena, ut eum ordinet sine conscientia eius episcopi, de cuius plebe est. Gratus episcopus dixit, hec obseruantia pacem custodit. Nam et memini in sanctissimo concilio Sardicensi statutum, ut nemo alterius plebis hominem usurpet, sed si forte erit necessarius, petat a collega suo,  et per consensum habeat.

uI. Nicasius episcopus Culustitanus dixit, credo placere suggestionem meam sanctitati uestre et displicere uobis, ut qui seruiunt Deo et annexi sunt clero, non accedant ad actus seu administrationem uel procurationem domorum. Gratus episcopus dixit, et apostolorum statuta sunt que dicunt, nemo militans Deo ingerit se negotiis secularibus; proinde aut clerici sint sine actionibus domorum, aut actores sine officio clericorum. Uniuersi dixerunt, hoc obseruemus.

uII. Casianus Usulensis episcopus dixit, statuat grauitas uestra, ut unusquisque clericus uel laicus non communicet in aliena plebe sine litteris episcopi sui. Gratus episcopus dixit, nisi hoc obseruatum fuerit  communio fiet passiua. Nam si cum litteris receptus fuerit, et concordia inter episcopos seruatur, et nemo subtilis alterius fugiens communionem ad alterum latenter accedit. Uniuersi dixerunt, omnibus prouides et clero et laicis consulis.

uIII. Magnus episcopus Astuagensis dixit, quid dilectioni uestre uidetur procuratores et actores etiam per se tutores pupillorum si debeant ordinari? Gratus episcopus dixit, si post deposita uniuersa, et reddita ratiocinia, si actus uite ipsorum fuerint probati in omnibus, debent cum laude clerici, si postulati fuerint honore munerari. Si enim ante libertatem negotiorum uel officiorum ab aliquo sine consideratione fuerit ordinatus, Ecclesia infamatur. Uniuersi dixerunt, recte omnia statuit sanctitas tua,  ideoque ita est et nostra est quoque sententia.

IX. Metus Canonensis episcopus dixit, recte statutum est, ut obnoxii alienis negotiis non ordinentur. Tamen dimissi et gratias referre debent, et a clericorum iniuria temperare, et ipsis non liceat clericos nostros eligere apothecarios uel ratiocinatores. Gratus episcopus dixit: Nulli dubium est quod omnes, uel domini, uel procuratores, uel quicunque presunt, cum audierint saluberrima instituta concilii, et sibi esset consultum, nec impeditum, propriam debebunt temperare iniuriam in clericis nostris, quod si iniuria constitutionis imperatorie clericos inquietandos putauerint, si defensio ecclesiastica nos non deridet, pudor publicus uindicabitur.  Uniuersi dixerunt, saluberrime professiones debuerunt a tanto concedi consilio.

X. Felix episcopus Baiensis dixit: Nullus debet college suo facere iniuriam, multi enim et transcendunt sua, et usurpant aliena ipsis inuitis. Gratus episcopus dixit, auaritie cupiditatem radicem omnium malorum esse nemo est qui dubitet. Proinde inhibendum est, ne quis alienos fines usurpet, aut transcendat episcopum collegam suum, aut usurpet alterius plebes sine eius petitu, quia inde cetera mala omnia generantur. Uniuersi dixerunt, placet, placet.

XI. Elpidophorus Cuicalitanus episcopus dixit, statuat sanctitas uestra ut clerici qui superbi uel contumaces sunt, cerceantur, ut qui minores  maioribus irrogauerint iniurias, metum habeant. Gratus episcopus dixit, manifestum est illum non esse Dei, qui humilitatem contemnit, sed diaboli, qui superbie inuentor et princeps est; unde si quis tumidus uel contumeliosus exstiterit in maiorem natu, uel aliquam causam habuerit, a tribus uicinis episcopis, si diaconus est arguatur, si presbyter a sex, si episcopus a duodecim consacerdotibus audiatur. Uniuersi dixerunt episcopi, contemptus debet contumacie et superbie in omnibus frangi, causa uero pro personis ab statuto numero audiatur.

XII. Antigonus episcopus Matirensis dixit, grauem iniuriam patior, et credo dolere sanctitatem uestram contumeliam meam, et computare communem iniuriam. Optantius cum se representaret, pactum  meum habuit, et diuisum est, ut illiciat populorum imperitorum animas contra disciplinam, contra 77 euangelicam traditionem, contra pacem placitam. Nam si sibi posse contingere arbitrarentur nunquam profecto in fratrem aliquis deliquisset, unde aut initam pacti sui obtineat firmitatem, aut conuentus si se non cohibuerit, ecclesiasticam sentiat disciplinam. Uniuersi dixerunt, pax seruetur, pacta custodiantur.

XIII. Abundantius episcopus Adumetinus dixit, in nostro concilio statutum est, ut non liceat clericis fenerare; quod sanctitati tue et huic concilio uideatur presenti placito designetur. Gratus episcopus dixit, nouelle suggestiones que uel obscure sunt, uel sub genere latent inspecte a nobis formam accipient.  Ceterum de quibus apertissime diuina Scriptura sanxit non differenda sententia est, sed potius exsequenda, proinde quod in laicis reprehenditur, id multo magis clericis oportet predamnari; uniuersi dixerunt, nemo contra prophetas nemo contra Euangelia facit sine periculo.

XIu. Gratus episcopus dixit, iuxta statuta concilii et mee mediocritatis sententiam, placet facere rerum omnium conclusionem, uniuersi tituli designati et digesti teneant sententias suas. Sane credo uos retinere multis conciliis a patribus nostris, et traditionem temerariam esse damnatam, et rebaptizationis impietatem esse puniendam, quas res etiam nostro concilio credo iam terminum accepisse, reliqua uero  que uel facta uel dicta superius comprehensa sunt, uel aliis conciliis conscripta, que secundum legem inueniuntur, custodire nos oportet. Si quis uero statuta supergressus corruperit uel pro nichilo habenda putauerit, si laicus est, communione, si clericus est, honore priuetur. Uniuersi dixerunt placet, placet.  Gratus episcopus dixit, superest iam ut placita omnium nostrorum que ad consensum uestrum sunt scripta, uestra quoque subscriptione firmetis. Uniuersi dixerunt, et consensisse nos concilii huius scripta testantur, et subscriptione nostra consensus declarabitur noster; et subscripserunt.





INCIPIUNT CAPITULA CONCILII CARTHAGINENSIS SECUNDI.


     1. Ut Trinitas et credatur, et predicetur.
    2. Ut castitas a leuitis et a sacerd. custodiatur
    3. Ut chrisma et benedictio puellarum, et reconciliatio penitentium a presbyteris non fiant.
    4. Ut presbyter penitentem iussus ab episcopo suo reconciliet.
    5. Ut diecesis que episcopum nunquam habuit,  non habeat.
    6. Ut qui criminibus implicati sunt, clericos non accusent.
    7. Ut qui excommunicatum alterius susceperit, excommunicetur.
     8. Ut si presbyter excommunicatus sacrificare presumpserit, anathematizetur.
    9. Ut si presbyter inconsulto episcopo agenda celebrauerit, honore priuetur.
    10. Quanti debeant iudicare sacerdotem atque leuitem.
    11. Ut nullus parochiam alienam presumat.
     12. Ut sine consultu metropolitani nullus ordinetur episcopus.
    13. Ut qui contra professionem et subscriptionem suam uenerit in concilio, deponatur.







INCIPIT CONCILIUM SECUNDUM CARTHAGINENSE Habitum era CCCCXXuIII.


 Gloriosissimo imperatore ualentiniano Augusto quarto et Theodosio, uiris clarissimis consulibus, XIu Kalend. Iunii Carthagine in basilica perpetua restituta cum Genedius episcopus una cum uictore  Adriano et alio uictore Pupinianense et ceteris cepiscopis suis prouinciarum diuersarum consedisset, Genedius episcopus dixit:

CAP. I. Omnipotenti Deo gratias refero, qui permisit ut secundum commune consilium habitum in pretorio etiam ita iuxta tenorem petitionis litterarum mearum ad Carthaginem pro fide atque utilitate ecclesiastica ueniretis, licet non omnes, tamen quoniam caritas totum persuadet, ut qui corpore sunt absentes, nobiscum in spiritu uideantur esse coniuncti, idcirco Deo propitio, quia presentes estis pari professione fides ecclesiastica que per nos traditur in hoc cetu glorioso primitus confitenda est, unde nunc ordo ecclesiasticus singulorum ex consensu  omnium est exstruendus atque roborandus, ut fratrum et cepiscoporum nuper promotorum mentes de his que proponenda sunt, roborentur. Et sicut a patribus certa dispositione accepimus ut Trinitatem quam in nostris sinibus consecratam retinemus Patris et Filii et Spiritus sancti unitatem, que nullam noscitur habere notitiam, sicut didicimus, Dei populos instruamus, ab uniuersis episcopis dictum est, plane sic accepimus, sic tenemus fidem apostolicam sequentes.

II. Aurelius episcopis dixit, cum in preterito concilio de continentie et castitatis moderamine tractaretur, gradus isti tres conscriptione quadam  castitatis per consecrationes annexi sunt. Episcopos, inquam, presbyteros et diaconos ita placuit, ut condecet sacrosanctos antistites et Dei sacerdotes,  necnon et leuitas, uel qui sacramentis diuinis inseruiunt, continentes esse in omnibus quo possint simpliciter quod a Deo postulant impetrare, ut quod apostoli docuerunt et ipsa seruauit antiquitas, nosque custodiamus, ab uniuersis episcopis dictum est. Omnibus placet, ut episcopi, presbyteri, et diaconi, uel qui sacramenta contrectant pudicitie custodes etiam ab uxoribus se abstineant, ab omnibus dictum est, placet, et ut in omnibus, et ab omnibus pudicitia custodiatur, qui altario deseruiunt.

III. Fortunatus episcopus dixit, si iubet sanctitas uestra suggero, nam memini preterito concilio fuisse statutum, ut chrisma, uel reconciliatio penitentium, necnon puellarum consecratio a presbyteris non fiant; si quis autem emerserit hoc faciens, quid de eo  statuendum sit? Aurelius episcopus dixit, audiuit dignatio uestra suggestionem fratris et cepiscopi nostri Fortunati, quid ad hec dicitis? ab uniuersis episcopis dictum est: Chrismatis confectio, et puellarum consecratio a presbyteris non fiat, uel reconciliare quemque in publica missa presbytero non licere, hoc omnibus placet.

Iu. Aurelius episcopus dixit, si quisquam in periculo fuerit constitutus, et se reconciliari diuinis altaribus petierit, si episcopus absens fuerit, debet utique presbyter consulere episcopum, et sic periclitantem eius precepto reconciliare; quam rem debemus salubri consilio corroborare, ab uniuersis  episcopis dictum est, placet quod sanctitas uestra necessario nos instruere dignata est.

u. Felix episcopus Selemselitanus dixit, etiam si hoc placet sanctitati uestre insinuo, ut dieceses que nunquam episcopos acceperunt, non habeant, et illa diecesis que aliquando habuit, habeat proprium, et si accedente tempore, crescente fide Dei, populus multiplicatus desiderauerit proprium habere rectorem, eius uidelicet uoluntate, in cuius potestate est diecesis constituta, habeat episcopum, secundum autem hanc prosecutionem sanctitas uestra estimet quid fieri debeat. Genedius episcopus dixit, si placet, insinuatio fratris et cepiscopi nostri Felicis ab omnibus confirmetur; ab uniuersis episcopis dictum est placet.

 uI. Numidius episcopus Massilitanus dixit, preterea sunt quamplurimi non bone conuersationis qui existimant maiores natu uel episcopos passim uageque in accusationem pulsandos, debent tam facile admitti necne? Aurelius episcopus dixit, placet ergo caritati uestre, ut is qui aliquibus sceleribus irretitus est uocem aduersus maiores natu non habeat accusandi, ab uniuersis episcopis dictum est, si criminosus est, non admittatur, omnibus placet.

uII. Felix episcopus Selemselitanus dixit, illud autem uestre suggero sanctitati, ut hi qui pro facinoribus suis de Ecclesia pelluntur, et ausi fuerint ad comitatum pergere, aut ad iudicia publica prosilire, aut si forsitan Ecclesie catholice limina conturbare,  episcopus uel clericus cuiuslibet plebis eos sine consensu susceperit, de his quid censetis? Epigonius episcopus Bullensium regionum dixit, si quis episcopus communionem tenens catholicam huiusmodi homines uanis blandimentis incedentes temere susceperit, sciat cum his se rectissime deprauatum uel damnatum. Genedius episcopus dixit, ergo recte suggerunt fratres et cepiscopi, ut qui merito facinorum suorum ab Ecclesia pulsi sunt, si ab aliquo episcopo presbytero uel clerico fuerint in communione suscepti, etiam ipse pari cum eis crimine teneatur obnoxius, refugientes sui episcopi regulare iudicium; ab uniuersis episcopis dictum est, omnibus placet.

uIII. Aliphius episcopus Ecclesie Tagastensis legatus  prouincie Numidie dixit, nec illud pretermittendum est, ut si quis forte presbyter ab episcopo suo correptus aut excommunicatus, tumore uel superbia inflatus, putauerit separatim Domino sacrificia offerenda, uel aliud erigendum altare contra ecclesiasticam fidem disciplinamque crediderit agendum, non exeat impunitus. ualentinus prime sedis prouincie Numidie dixit, necessario discipline ecclesiastice et fidei congrua sunt que frater noster Aliphius prosecutus est, proinde quid exinde uidetur, uestre dilectioni edicite, si quis presbyter contra episcopum suum inflatus schisma fecerit, anathema sit, ab uniuersis episcopis dictum est. Si quis presbyter a preposito suo excommunicatus uel  correptus fuerit, decet utique apud uicinos episcopos conqueri ut ab ipsis eius causa possit audiri, ac per ipsos suo episcopo reconciliari; quod nisi fecerit, sed superbia, quod absit, inflatus secernendum se ab episcopi sui communione duxerit, ac separatim cum aliquibus schisma faciens sacrificium Deo obtulerit, loco amisso anathema habeatur, et locum amittat, nichilominus et de ciuitate et congregatione in qua fuerit, longius repellatur, ne uel ignorantes, uel simpliciter uiuentes, serpentina fraude decipiat, quoniam secundum Apostolum, Ecclesia una est, una fides, unum baptisma, et si querimoniam iustam aduersus episcopum non habuerit, inquirendum erit.

IX. Numidius episcopus Massilitanus dixit, in  quibusdam locis sunt presbyteri qui aut ignorantes simpliciter aut dissimulantes audaciter presente et inconsulto episcopo complurimis in domiciliis agant agenda, quod discipline incongruum cognoscit esse sanctitas uestra. Genedius episcopus dixit, fratris et cepiscopi nostri digna satisfactione respondere non moremur; ab uniuersis episcopis dictum est, quisquis presbyter inconsulto episcopo agenda in quolibet loco uoluerit celebrare, ipse honori suo contrarius existit.

X. Felix episcopus Selemselitanus dixit, etiam hoc adiicio secundum statuta ueterum conciliorum, ut si quis episcopus, quod non opinamur, in reatum aliquem incurrerit, et fuerit ei nimia necessitas non posse plurimos congregare, ne in crimine remaneat,  a duodecim episcopis audiatur, et a sex presbyteris, et a tribus diaconibus cum proprio suo episcopo. Genedius episcopus dixit, quid ad hoc dicit sanctitas uestra? Ab uniuersis episcopis dictum est, a nobis ueterum statuta debere seruari.

XI. 78 uictor episcopus Abziriditanus dixit, roboranda est ecclesiastica disciplina, ne quisquam episcoporum alterius plebes uel diecesim sua importunitate pulsare debeat, qui hoc facere tentauerit quemadmodum cercendus est? Genedius episcopus dixit, et lex sancta prohibet, et ipsa ueritas definit non debere quemquam aliena concupiscere. Proinde quid etiam uobis omnibus placeat propria uoce signate; ab uniuersis episcopis dictum est, placet secundum  diuine legis et sancti Euangelii auctoritatem, ut nemo nostrum alienos limites transgrediatur.

XII. Numidius episcopus Massilitanus dixit, aliqui episcopi usurpatione quadam existimant contempto primate cuiuslibet prouincie, siue ad desiderium populi episcopum ordinare sine litteris ad se prime cathedre manantibus, neque postea acceptis; quid de hoc statuit sanctitas uestra? Genedius episcopus dixit, quoniam communis est honorificentia que unicuique seruari oportet, idipsum fraternitati uestre conuenit pronuntiare; ab uniuersis episcopis dictum est, placet omnibus, ut inconsulto primate cuiuslibet prouincie, tam facile nemo presumat, licet cum multis episcopis in quocunque loco sine eius, ut dictum est, precepto episcopum ordinare, si autem  necessitas fuerit, tres episcopi, in quocunque loco sint, cum primatis precepto ordinare debeant episcopum.

XIII. Genedius episcopus dixit, omnia ergo que a uestro cetu gloriosissimo statuta sunt, placet omnibus custodiri, ab uniuersis episcopis dictum est, placet ut custodiantur ab omnibus. Genedius episcopus dixit: Si, quod non opinamur, ab aliquo fuerint uiolata, quid statuitis quod fieri debeat? Ab uniuersis  episcopis dictum est, qui contra suam professionem uel subscriptionem uenerit, ipse se ab hoc cetu separabit. Genedius episcopis dixit, gratulemur Domino nostro prestante quod pro statu Ecclesie catholice cuncta nos salubri consilio seruanda decreuimus. Et ideo que ab omnibus sunt dicta propria debemus subscriptione firmare; ab uniuersis episcopis dictum est, fiat, fiat, et subscripserunt.





INCIPIUNT CAPITULA CONCILII TERTII CARTHAGINENSIS.


     1. Ut comprouinciales episcopi de pascha suum inquirant primatem.
    2. Ut per singulos annos concilium fiat.
    3. Ut episcopus priusquam ordinetur, canone  agnoscat.
    4. Ut leuite et uirgines ante uiginti quinque annos non consecrentur.
    5. Ut sacramentum catechumenis non prebeatur.
    6. Ut baptismum mortuis uel eucaristia non detur.
    7. Ut episcopus accusatus, ubi uel infra quod tempus examinetur.
    8. De presbyteris et diaconibus, quanti episcopi eos audiant.
    9. Ut clerici publica iudicia non appellent.
    10. Si a quoquam ab aliis iudicibus ecclesiasticis ad alios iudices et ecclesiasticos maioris auctoritatis prouocatum fuerit, non obesse prioribus diuersas  sententias proferentibus.
    11. Ut filii clericorum ad spectacula non accedant.
    12. Ut clericorum matrimoniis infideles non socientur.
    13. Ut clerici de rebus suis nichil infidelibus conferant.
    14. Ut clerici filios suos a sua potestate exire non sinant, nisi etate et moribus comprobatos.
    15. Ut clerici non sint conductores uel negotiatores.
    16. Ut clerici non usurarii sint.
    17. Ut cum clericis extranee femine non cohabitent.
     18. Ut clerici non ordinentur, nisi omnes qui cum eis sunt, fideles existant.
    19. Ut clerici cum ad pubertatem uenerint, aut coniugium, aut castitatem profiteantur.
    20. Ut plebes alienas alius episcopus non usurpet.
    21. Ut nullus episcopus alienum clericum audeat retinere uel ordinare.
    22. Ut nullus clericus ordinetur, nisi fuerit probabilis.
    23. De precibus et orationibus.
    24. Ut in sacrificio tantum panis et calix offeratur.
    25. Ne clerici uel continentes ad uiduas uel uirgines soli habeant accessum.
     26. Ut prime sedis episcopus princeps sacerdotum non appelletur.
    27. Ut clerici tabernas non ingrediantur.
    28. Ut episcopus sine formata metropolitani longius  non proficiscatur.
    29. Ut missa a ieiunis celebretur.
    30. Ut nullus in Ecclesia conuiuetur.
    31. Ut penitentibus iuxta peccatorum modum penitentia detur.
    32. Ut presbyter preter iussa uel absentiam episcopi non reconciliet penitentes.
    33. De custodia sacrarum uirginum.
    34. De baptizandis egrotis qui iam loqui non possunt.
    35. Ne apostatis uel histrionibus conuersis penitentia negetur.
    36. Ut presbyter chrisma non conficiat.
    37. Ut clerici sine necessitate in aliena ciuitate non immorentur.
     38. Ut non liceat fieri translationes episcoporum.
    39. Ut non presumant duo episcopi ordinare pontificem.
    40. Ut dum episcopus eligitur, si contradictores habeat, quinque sacerdotes conueniant.
    41. Ut per singulos annos conuenientes episcopi ad concilium etiam de paschali solemnitate a primate suo informentur.
    42. Ut non accipiat alium episcopum plebs que in diecesi semper subiacebit.
    43. Ut qui plebe sua contempta ad concilium uenire detrectant, et plebem et honorem amittant.
     44. Ut clericum alienum nullus sibi presumat episcopus ordinare.
    45. Ut episcopus qui plures habet clericos ei qui eget ad ordinandum postulatus largiatur.
    46. Ut episcopus qui in diecesi factus solum eam plebem teneat qua exstitit ordinatus
    47. Ut preter scripturas canonicas nichil in Ecclesia legatur sub nomine diuinarum Scripturarum.
    48. De baptizatis a Donatistis.
    49. Ut ea que quis in ecclesiastico positus gradu acquisiuit, Ecclesie conferantur.
    50. Ut gesta concilii episcoporum subscriptionibus confirmentur.







INCIPIT CONCILIUM CARTHAGINENSE TERTIUM Habitum ab episcopis numero nonaginta septem, era CDXXXu.


 Cesario et Attico uiris clarissimis consulibus Kalend. Septembris Carthagine in secretario basilice restitute cum Aurelius episcopus una cum cepiscopis suis consedisset, astantibus etiam diaconibus, constituta sunt hec que presenti concilio definita sunt.

CAP. I. Placuit ergo in principio propter errorem qui sepe solet oboriri ut omnes Africane prouincie episcopi obseruationem paschalem ab Ecclesia Carthaginensi curent accipere.

II. Similiter placuit, ut propter causas ecclesiasticas que ad perniciem plebium sepe ueterascunt singulis quibusque annis concilium uocetur, ad quod omnes prouincie que primas sedes habent de conciliis suis binos aut quintos elegerint episcopos  mittant, ut et minus inuidiosi minusque hospitibus sumptuosi existant, ut congregato conuentu plena possit esse auctoritas, de Tripoli autem propter inopiam episcoporum unus episcopus ueniat.

II. Item placuit ut ordinatis episcopis uel clericis prius ab ordinatoribus suis decreta conciliorum auribus eorum inculcentur, ne se aliquid contra statuta concilii fecisse peniteat.

Iu. Item placet ut ante uiginti quinque annos etatis, nec diaconi ordinentur, nec uirgines consecrentur, et ut lectores populos non salutent.

u. Item placuit per solemnissimos paschales dies sacramentum catechumenis non detur, nisi solitum sal, quia si fideles per illos dies sacramenta non mutant,  nec catechumenis oportet mutare.

uI. Item placuit ut corporibus defunctorum eucaristia non detur, dictum est enim a Domino: Accipite et edite. Cadauera autem nec accipere possunt, nec edere. Cauendum est etiam, ne mortuos baptizari posse fratrum infirmitas credat, quibus nec Eucaristia dari licitum est.

uII. Aurelius episcopus dixit, quisquis episcoporum accusatur ad primates prouincie ipsius causam deferat accusator, nec a communione suspendatur, cui crimen intenditur, nisi ad causam suam dicendam electorum iudicum die statuta litteris euocatus minime occurrerit, hoc est, infra spatium mensis ex ea die qua eum litteras accepisse constiterit quod si aliquas ueras necessitatis causas  probauerit, quibus eum occurrere non potuisse manifestum sit, cause sue dicende intra alterum mensem integram habeat facultatem, uerum tandiu post mensem secundum non communicet, donec purgetur. Si autem ad concilium uniuersale anniuersarium occurrere noluerit, uel ibi causa eius terminetur, ipse in se damnationis sue sententiam dixisse iudicetur. Tempore sane quo non communicat nec in sua Ecclesia uel parochia communicet, accusator autem eius, si nunquam diebus cause discende defuerit,  communione non remoueatur. Si uero aliquando defuerit, subtrahens se, restituto in communione episcopo remoueatur a communione accusator, ita tamen ut nec ipsi adimatur facultas cause peragende, si se occurrere uoluisse, sed non potuisse probauerit. Illud uero placuit, ut cum agere ceperit in episcoporum iudicio, si fuerit accusatoris persona culpabilis, ad arguendum non admittatur nisi proprias causas, non tamen ecclesiasticas, asserere uoluerit.

uIII. Si autem presbyteri uel diaconi fuerint accusati, adiuncto sibi ex uicinis locis proprius episcopus legitimo numero collegarum quos ab eodem accusati petierint, id est, una secum in presbyterii nomine episcopi sex, in diaconii tres, qui ipsorum causas  discutiant, eadem dierum et dilationum et a communione remotionum et discussione 79 personarum inter accusatores et eos qui accusantur forma seruata, reliquorum autem clericorum causas etiam solus episcopus loci agnoscat et finiat.

IX. De diuersis ordinibus Ecclesie seruientibus, ut si quis in causam criminis incurrerit, et abnuerit iudicium ecclesiasticum debet periclitari, et ut filii sacerdotum spectacula secularia non adeant. Item placuit, quisquis episcoporum, presbyterorum, et diaconorum, seu clericorum, cum in Ecclesia ei crimen fuerit intentatum, uel ciuilis causa fuerit commota, si derelicto ecclesiastico iudicio, publicis iudiciis purgari uoluerit, etiam si pro ipso ei fuerit prolata sententia, locum suum amittat, et hoc in  criminali actione. In ciuili uero perdat quod euicit, si locum suum obtinere maluerit, siquidem ad eligendos iudices sibi de Ecclesie consortio dubitat, uileque Ecclesie consortium iudicat, qui de uniuersa Ecclesia male sentiendo de iudicio seculari poscit auxilium, cum priuatorum causam Apostolus etiam ad Ecclesiam deferri, atque ibi determinari precipiat.

X. Hoc etiam placuit, ut a quibuscunque iudicibus ecclesiasticis ad alios iudices ecclesiasticos ubi est maior auctoritas fuerit prouocatum, non eis obsit quorum fuerit soluta sententia si conuinci non potuerint, uel inimico animo iudicasse, uel aliqua cupiditate, aut gratia deprauari. Sane si ex consensu partium iudices electi fuerint, etiam a  pauciore numero quam constitutum est, non liceat prouocari.

XI. Ut filii sacerdotum uel clericorum spectacula secularia non exhibeant, sed nec spectent, quanquam quidem ab spectaculo et omnes laici prohibeantur, semper enim christianis omnibus hoc interdictum est, ut ubi blasphemi sunt, non accedant.

XII. Item placuit, ut filii uel filie episcoporum uel quorumlibet clericorum gentilibus uel  hereticis aut schismaticis matrimonio non iungantur.

XIII. Ut episcopi uel clerici in eos qui catholici, christiani non sunt, etiam si consanguinei fuerint, per donationes rerum suarum nichil conferant.

XIu. Ut episcopi uel clerici suos finos a sua potestate per emancipationem exire non sinant, nisi de moribus eorum fuerint et etate securi, ut possint ad eos iam propria pertinere peccata.

Xu. Item placuit ut episcopi et presbyteri et diaconi uel clerici non sint conductores, neque procuratores, neque ullo turpi lucro, uel inhonesto negotio uictum querant, quia respicere debent scriptum  esse: nemo militans Deo, implicat se negotiis secularibus.

XuI. Ut nullus clericorum amplius recipiat quam accommodauerit; si pecuniam, pecuniam suscipiat, si speciem, eamdem speciem quantum dederit accipiat, et quidquid aliud tantum quantum dederit accipiat.

XuII. Ut cum omnibus omnino clericis extranee femine non cohabitent, sed sole matres, auie, matertere, amite, sorores, et filie fratrum aut sororum, et quecunque ex familia domestica necessitate, etiam antequam ordinarentur, iam cum eis habitabant, uel si filii eorum iam ordinatis parentibus uxores acceperunt, aut seruis non habentibus in domo quas ducant, aliunde ducere necessitas  fuit.

XuIII. Ut episcopi, presbyteri et diaconi, non ordinentur, priusquam omnes qui sunt in domo eorum Christianos catholicos fecerint.

XIX. Placuit ut lectores cum ad annos pubertatis uenerint, cogantur aut uxores ducere, aut continentiam profiteri.

XX. Placuit ut a nullo episcopo usurpentur plebes aliene, nec aliquis episcoporum supergrediatur in diecesi suum collegam.

XXI. Ut clericum alienum, nisi concedente eius episcopo, nemo audeat uel retinere uel promouere in Ecclesia sibi credita, clericorum autem nomen etiam lectores et psalmiste et ostiarii retinent.

 XXII. Ut nullus ordinetur clericus non probatus, uel episcoporum examine uel populi testimonio.

XXIII. Ut nemo precibus uel patrem pro filio, uel filium pro patre nominet, et cum ad altare assistitur, semper ad patrem dirigatur oratio, et quascunque sibi preces aliquis describit, non eis utatur, nisi prius eas instructiones fratribus contulerit.

XXIu. Ut in sacramentis corporis et sanguinis Domini nichil amplius offeratur quam ipse Dominus tradidit, hoc est, panis et uinum aque mistum, nec amplius in sacrificiis offeratur quam de uuis et frumentis.

 XXu. Ut clerici uel continentes ad uiduas uel uirgines, nisi iussu uel permissu episcoporum et presbyterorum, non accedant. Et hoc non soli faciant, sed cum clericis uel cum his cum quibus episcopus iusserit uel presbyter. Nec episcopi aut presbyteri soli habeant accessum ad huiusmodi feminas, nisi aut clerici presentes sint aut graues aliqui Christiani.

XXuI. Ut prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus.

XXuII. Ut clerici edendi uel bibendi causa tabernas non ingrediantur, nisi peregrinationis necessitate compulsi.

 XXuIII. Item placuit ut episcopi trans mare non proficiscantur, nisi consulto prime sedis episcopo siue cuiuscunque prouincie primate, ut ab episcopo precipue possit sumere formatam uel commendationem.

XXIX. Ut sacramenta altaris non nisi a ieiunis hominibus celebrentur, excepto uno die anniuersario quo cena Domini celebratur. Nam si aliquorum meridiano tempore defunctorum siue episcoporum siue ceterorum commendatio facienda est, solis orationibus fiat si illi qui faciunt, iam pransi inueniantur.

XXX. Ut nulli episcopi uel clerici in ecclesia conuiuentur, nisi forte transeuntes hospitiorum necessitate illic reficiantur. Populi etiam ab huiusmodi  conuiuis quantum fieri potest prohibeantur.

XXXI. Ut penitentibus secundum peccatorum differentiam, episcopi arbitrio penitentie tempora decernantur.

XXXII. Ut presbyter inconsulto episcopo non reconciliet penitentem nisi absente episcopo necessitate cogente coiuscunque penitentis; publicum et uulgatissimum crimen est quod uniuersam Ecclesiam commouerit, ante absidam manus ei imponatur.

XXXIII. Ut uirgines sacre si a parentibus a quibus custodiebantur priuate fuerint, episcopi prouidentia uel presbyteri ubi episcopus absens est, in monasterio uirginum uel grauioribus feminis  commendentur, ut simul habitantes, inuicem se custodiant, ne passim uagantes Ecclesie ledant opinionem.

XXXIu. Ut egrotantes, si pro se respondere non possunt cum uoluntatis eorum testimonium sui dixerint, baptizentur, similiter et de penitentibus agendum est.

XXXu. Ut scenicis atque histrionibus certisque huiusmodi personis uel apostaticis conuersis uel reuersis ad Dominum gratia uel reconciliatio non negetur.

XXXuI. Ut presbyter inconsulto episcopo uirgines non consecret, chrisma uero nunquam conficiat.

 XXXuII. Ut clerici in aliena ciuitate non immorentur, nisi causas eorum iustas episcopi loci uel presbyteri locorum peruiderint.

XXXuIII. Illud autem suggerimus mandatum nobis, quod etiam in Capuensi plenaria synodo uidetur statutum, quod non liceat fieri rebaptizationes et reordinationes uel translationes episcoporum. Nam Cresconius uille Regiensis episcopus plebe sua derelicta Tiburnensem inuasit Ecclesiam, et usque hodie commonitus secundum quod statutum fuerat relinquere eamdem quam inuaserat plebem contempsit, aduersus statuta que pronuntiata fuerant, confirmata quidem audiuimus, sed petimus secundum quod nobis mandatum est, ut dignemini dare fiduciam, quo necessitate ipsa cogente liberum sit nobis  rectorem prouincie secundum statuta gloriosissimorum principum aduersus illum adire, ut qui miti admonitioni uestre acquiescere noluit et emendare illicitum, auctoritate iudiciaria protinus excludatur. Aurelius episcopus dixit, seruata forma discipline non estimabitur appetitus, si uestra caritate modestius, conuentus recedere detractauerit, cum fuerit suo contemptu et contumacia faciente etiam auctoritate iudiciaria conuentus. Honoratus et Urbanus episcopi dixerunt, hoc enim omnibus placet, ab uniuersis episcopis dictum est, iustum est, placet.

XXXIX. Honoratus et Urbanus episcopi dixerunt, et illud nobis mandatum est, ut quia proxime fratres nostri Numidie duo episcopi ordinare presumpserunt  pontificem, non nisi a duodecim censeatis episcoporum celebrari ordinationes. Aurelius episcopis dixit, forma antiqua seruabitur, ut non minus quam tres sufficiant qui fuerint a metropolitano directi ad episcopum ordinandum, propterea quia in Tripoli forte et Arguze interiacere uidentur barbare gentes. Nam in Tripoli, ut asseritur, episcopi sunt quinque tantummodo et possunt forte de ipso numero uel duo necessitate aliqua occupari, difficile est enim ut de quolibet numero omnes possint occurrere. Nunquid debet hoc ipsum impedimento ecclesiastice esse utilitati? Nam et in hac Ecclesia dignata est sanctitas uestra humaniter conuenire crebro ac pene per diem Dominicam ordinandos habemus. Nunquidnam frequenter potero duodecim uel decem uel  multominus aduocare episcopos, sed facile est mihi duos adiungere mee paruitati episcopos uicinos, quapropter cernit mecum caritas uestra hoc ipsum obseruari non posse.

XL. Et illud est statuendum, ut quando ad eligendum episcopum conuenerimus si qua contradictio fuerit oborta, quia talia facta sunt apud nos, non presumant ad purgandum eum qui ordinatus est tres iam, sed postulentur ad numerum supradictorum duo uel tres, et in eadem plebe cui ordinandus est discutiatur. Primo persone contradicentium, postremo illa etiam que obiiciuntur pertractentur, et cum 80 purgatus fuerit sub conspectu publico, ita demum ordinetur, si hoc cum uestre sanctitatis  animo concordat, roboretur uestre dignitatis responsione; ab uniuersis episcopis dictum est, placet satis.

XLI. Honoratus et Urbanus episcopi dixerunt: Quoniam de concilio quedam tractata noscuntur, adiicimus etiam de die Pasche nobis esse mandatum, ut de Ecclesia semper Carthaginensi, sicut predictum est, instruamur, et non sub angusto temporis spatio. Aurelius episcopus: Si sanctitati uestre uidetur, quoniam nos spopondisse iam superius meminimus, ut singulis quibusque annis ad tractandum conueniamus, et cum conuenerimus in unum, tunc diuulgabitur sanctus Pasche dies per legatos qui fuerunt in concilio. Honoratus et Urbanus episcopi dixerunt: Nunc de presenti cetu petimus, ut litteris  prouinciam nostram de hac die informare dignemini. Aurelius episcopus dixit: Ita fiat necesse est.

XLII. Epigonius episcopus dixit: Multis in conciliis hoc statutum est a cetu sacerdotali, ut plebes que in diecesibus ab episcopis tenentur que episcopos nunquam hahuerunt, non nisi cum uoluntate eius episcopi a quo tenentur, proprios accipiant rectores, id est episcopos; at uero quia nonnulli quodam dominatu adepto communionem fratrum abhorrent, uel certe, cum eleuati fuerint, quasi in quadam arce tyrannicam sibi dominationem uindicant, quod plerique stolidi aduersus episcopos suos ceruices erigunt presbyteri, uel conuiuiis sibi conciliantes plebem ut persuasu maligno et illicito eosdem uelint sibi collocare rectores, quod quidem insigne mentis  tue tenemus uotum, frater religiose Aureli, quia hec sepe oppressisti non curando tales petitiones, sed propter eorum malos cogitatus et praue concinnata concilia hoc dico non debere rectorem accipere eam plebem que in diecesi semper subiacuit, nec unquam proprium episcopum habuit, quapropter si uniuerso sanctissimo concilio complacet hoc quod prosecutus sum, confirmetur. Aurelius episcopus dixit: Fratris et consacerdotis nostri prosecutioni non obsisto, sed hoc me fecisse, et facturum esse, confiteor.

XLIII. Circa eos sane qui fuerint concordes, non solum circa Ecclesiam Carthaginensem, sed circa omne sacerdotale consortium. Sunt enim plerique conspirantes cum propriis plebibus, quas decipiunt,  ut dictum est, earum scalpentes aures ad seducendum uitiose uite homines, uel certe inflati et ab hoc consortio separati, qui putant proprie plebi incubandum, et nonnunquam conuenti ad concilium uenire refugiunt et detractant, sua forte ne prodantur flagitia metuentes, dico, si placet, contra hos non tantum dieceses non esse seruandas, uerum etiam et de propria Ecclesia, que illis male fuerit omnino adnitendum, ut etiam auctoritate publica reiiciantur, atque ab ipsis principalibus cathedris remoueantur; oportet enim ut qui uniuersis fratribus ac toti concilio inheserit, non solum sua iure integro, sed et dieceses possideat, at uero qui sibimet putant plebes suas sufficere fraterna dilectione contempta, nec  tantum dieceses amittant, sed, ut dixi, etiam propriis publica careant auctoritate, ut rebelles. Honoratus et Urbanus dixerunt episcopi: Summa prouisio sanctitatis tue cohesit mentibus singulorum, et puto omnium responsione ea qua prosequi dignatus es probanda. Uniuersi episcopi dixerunt: Placet, placet.

XLIu. Epigonius episcopus dixit: In multis conciliis hoc statutum est, etiam nunc hoc confirmatum est uestra prouidentia, fratres karissimi, ut clericum alienum nullus sibi preripiat episcopus, preter eius arbitrium cuius fuerit clericus; dico autem Iulianum qui ingratus est Dei beneficiis per meam paruitatem in se collatis ita temerarium et audacem exstitisse, ut eum qui a me baptizatus est cum esset puer egentissimus,  mihi ab eodem commendatum, cumque multis annis a me aleretur atque incresceret, hunc, ut dixi, baptizatum in ecclesia mea per manum paruitatis mee constat, idem in diecesi Appabensi lector esse ceperat, imo annis ferme duobus legerat, nescio quo contemptu humilitatis mee idem Iulianus arripuit, quem dicit quasi proprium ciuem sui loci Nazaritani me inconsulto usurpare, nam et diaconum illum ordinauit, hoc scilicet pareat, hec licentia uobis, beatissimi fratres, sin minus tam impudens cohibeatur, nec se misceat communioni cuiusquam. Numidius episcopus dixit: Si non postulata neque consulta tua dignatione id uideatur fecisse Iulianus, iudicamus omnes inique factum atque indigne, quapropter nisi idem Iulianus correxerit errorem suum,  et cum satisfactione eumdem clericum quem fuit ausus ordinare, reuocauerit tue plebi, contra statuta concilii faciens, contumacia sua separatus a nobis excipiet iudicium. Epigonius episcopus dixit, etate pater et ipsa promotione antiquissimus uir, laudabilis frater et collega noster uictor uult hanc petitionem generalem omnibus effici.

XLu. Aurelius episcopus dixit: Sermonem meum admittite, fratres; contingit nonnunquam ut postulentur ab ecclesiis que prepositis egent uel episcopis uel presbyteris, et tamen memor statutorum id sequor ut conueniam episcopum eius, atque ei inculcem quod eius clericus a qualibet ecclesia postuletur, sed forte in hodierno non reluctati sunt, et ne quando contingat ut reluctentur cum fuerint a me in hac  causa postulati quem scitis multarum ecclesiarum et ordinandorum causam sustinere. Iustum est ergo ut quemlibet consacerdotum conueniam cum duobus e consortio nostro uel tribus testibus; si uero indeuotus exstiterit, quid censet caritas uestra faciendum? ego enim cunctarum Ecclesiarum dignatione Dei, ut scitis, fratres, sollicitudinem sustineo. Numidius episcopus dixit: Fuit hec semper licentia huic sedi, unde uellet et de cuius nomine finisset conuentus pro desiderio cuiusque Ecclesie ordinaret episcopum. Epigonius episcopus dixit: Bonitas sequestrat possibilitatem. Minus enim presumis, frater, et cum te bonum et clementem omnibus reddis, habes enim hoc in arbitrio, satis est ut satisfiat persone uniuscuiusque  episcopi, in prima tantummodo conuentione. Si autem quodlibet huic sedi uindicandum fuerit sibi arbitratus, necesse habes tu omnes Ecclesias suffulcire. Unde tibi non potestatem damus, sed etiam assignamus ut liceat uoluntati tue semper tenere quem uoles, ut prepositos plebibus uel ecclesiis constituas qui postulati fuerint, et unde uoles. Posthumianus episcopus dixit: Deinde qui unum habuerit, nunquid debet ei unus presbyter ipse auferri? Aurelius episcopus dixit: Sed episcopus unus esse potest, per quem dignatione diuina presbyteri multi constitui possunt, unus autem episcopus difficile inuenitur constituendus; quapropter si necessarium episcopatui quis habet presbyterium, et unum, ut dixisti, frater, habuerit, et ipsum ad promotionem  dare debebit. Posthumianus episcopus dixit: Ergo si habet alius abundantes clericos, debet mihi alia plebs subuenire. Aurelius episcopus dixit: Sane quomodo ecclesie alterius tu subueneris, persuadebitur illi qui plures habet clericos, ut unum tibi ordinandum largiatur.

XLuI. Honoratus et Urbanus episcopi dixerunt: Audiuimus constitutum ut dieceses non mereantur episcopum accipere, nisi cum consensu eius sub quo fuerint constitute, sed in prouincia nostra cum aliqui forte in diecesi, concedente eo episcopo in cuius potestate fuerant constitute, ordinati sunt episcopi, etiam dieceses sibi uindicant, hoc et corrigi caritatis uestre iudicio et inhiberi de cetero debet. Epigonius episcopus dixit: Singulis episcopis seruatum  est quod decebat, ut ex massa diecesium nulla caperetur, ut proprium episcopum habuisset; nisi ipse consensum adhibuisset concedendi, sufficiat enim si consenserit ut eadem diecesis permissa proprium tantum episcopum habeat, et ceteras sibi non uindicet dieceses, que exempta de fasce multarum sola meruit honorem apostolatus suscipere. Aurelius episcopus dixit: Non dubito caritati uestre omnium placere eum qui in diecesi concedente episcopo matricem tenuit, solam eamdem retinere plebem in qua fuit ordinatus.

XLuII. Item placuit, ut preter scripturas canonicas nichil in ecclesia legatur sub nomine diuinarum Scripturarum. Sunt autem canonice scripture, id est, primus Genesis, secundus Exodus, tertius Leuiticus,  quartus Numeri, quintus Deuteronomium, sextus Iesu Naue, septimus Iudicum, octauus Ruth, nonus Regum libri 4, Paralipomenon libri duo, Iob unus, Psalterium Dauiticum, Salomouis libri 5, libri duodecim prophetarum, Isaias, Ieremias, Ezechiel, Daniel, Tobias, Iudith, Esther, Esdre libri 2, Machab. libri 2, Noui autem Testamenti 27, Euangeliorum libri 4, Actuum apostolorum liber unus, Pauli apostoli Epistole 14, eiusdem ad Hebreos una, Petri apostoli due, Ioannis apostoli tres, Iude apostoli una, et Iacobi una, Apocalypsis Ioannis liber unus qui sunt 27, hoc etiam fratri et consacerdoti nostro Bonifacio, uel aliis earum partium episcopis pro confirmando isto canone innotescat, quia a patribus  ista accepimus in ecclesia legenda, liceat etiam legi passiones martyrum cum anniuersarii dies eorum celebrentur.

XLuIII. Placuit ut consulamus fratres et consacerdotes nostros Siricium et Simplicianum de solis infantibus qui baptizantur penes eosdem ne quod suo non fecerint iudicio cum ad Ecclesiam Dei salubri proposito fuerint conuersi, parentum illis error impediat ne prouehantur sacri altaris ministri, quibus insertis Honoratus et Urbanus episcopi, legati prouincie Mauritanie Sitifensis, dixerunt: Iam dudum cum apud sanctitatem uestram allegaremus scripta, dilati sumus ea contemplatione quod fratres nostri aduenire possent de Numidia legati, sed quia non parui dies sunt quibus exspectati minime uenerunt  ultra pretermittere que nobis mandata sunt a nostris cepiscopis non oportet, atque ideo, fratres, suggestionem nostram libenter admittite, de fide enim Niceni tractatus audiuimus, uerum et de sacrificiis inhibendis post prandium, ut a ieiunis, sicut dictum est, offerantur, et tunc et nunc confirmatum est.

XLIX. Placuit ut episcopi, presbyteri, diaconi,  uel quicunque clerici qui nichil habentes ordinantur, et tempore episcopatus uel clericatus sui agros uel quecunque predia nomine suo comparant tanquam rerum diuinarum inuasionis crimine teneantur, nisi admoniti ecclesie eadem ipsa contulerint. Si autem ipsis proprie aliquid liberalitate alicuius uel successione cognationis uenerit, faciant inde quod eorum proposito congruit. Quod si a suo proposito retrorsum exorbitauerint, honore ecclesiastico indigni tanquam reprobi iudicentur.

L. Aurelius episcopus dixit: Quoniam igitur uniuersa arbitror fuisse tractata, si omnia cum animo uestro conuenerunt, sermone uestro cuncta roborate. Uniuersi episcopi dixerunt: Omnibus hec placuerunt, et hec nostra subscriptione firmamus, et subscripserunt:  Aurelius episcopus Ecclesie Carthaginensis huic decreto consensi, et relecto subscripsi, Epigonius episcopus Bulensis regionis subscripsi, Augustinus episcopus plebis Hipponensis subscripsi. Similiter et omnes episcopi 44 numero subscripserunt.


Explicit concilium Carthaginense.





81 INCIPIUNT CAPITULA CONCILII QUARTI CARTHAGINENSIS.


     1. Qualiter debeant episcopi ordinari.
    2. Qualiter consecrentur episcopi.
    3. Qualiter presbyteri ordinentur.
    4. Quemadmodum diacones constituantur.
    5. Quemadmodum subdiaconi ordinentur.
     6. Quemadmodum acolythi ordinentur.
    7. Qualiter exorciste constituantur.
    8. Qualiter lectores fiant.
    9. Qualiter ostiarii ordinentur.
    10. Qualiter psalmiste.
    11. Qualiter uirgines sanctimoniales.
    12. Qualiter uidue uel sanctimoniales ad baptisterium ordinentur.
    13. Qualiter sponsi et sponse benedicantur.
    14. De cellula sacerdotis.
    15. De uictu et habitu sacerdotis.
    16. Ut episcopus libros gentilium non legat.
    17. Ut episcopus indigentium curam per presbyteros et diacones agat.
     18. Ut episcopus per testamentum tuitionem non suscipiat.
    19. Ut episcopi pro rebus secularibus non litigent.
    20. Ut episcopus tantum diuinis uacet.
    21. Ut episcopus egrotans pro se legatum ad synodum mittat.
    22. Ut episcopus sine testimonio clericorum et plebis clericos non instituat.
    23. Ut episcopus causas clericis presentibus audiat.
    24. Ut quando episcopus uerbum facit, nullus discedat.
    25. De discordantibus episcopis.
     26. Ut episcopus dissidentes concordare compellat.
    27. De episcopo uel clerico in alio loco non transferendo.
    28. De damnatione episcoporum a synodo tractanda.
     29. De episcopo qui alicui crimen obiecerit.
    30. Quod irrita sit sententia episcoporum in absentem.
    31. Qualiter res ecclesie ab episcopo habeantur.
    32. De irritis distractionibus episcoporum.
    33. De episcopis uel presbyteris ut a cuiuscunque ecclesia in ordine suo recipiantur.
    34. De primatu consessus presbyterorum cum episcopo.
    35. De consessu presbyterorum in ecclesia cum episcopo.
    36. Ut presbyteri parochiani aut per se aut per  alios qui sacrum tractant chrisma ab episcopo petant.
    37. De obedientia diaconorum erga presbyteros.
    38. Ut diaconus eucaristiam iussu presbyteri ministret.
    39. Ut diaconus iubente presbytero sedeat.
    40. Ut diaconus coram presbyteris interrogatus respondeat.
    41. Ut diaconus tempore tantum officii albam induat.
    42. De clericis qui pro fide tentati sunt.
    43. De his qui pro fide ab infidelibus persecutiones passi sunt.
    44. De tonsura clericorum.
     45. De habitu clericorum.
    46. De continentia clericorum.
    47. De incessu clericorum.
    48. De clericis qui extra necessitatem ad nundinas uadunt.
    49. De uigiliis clericorum.
    50. De clericis ab officio continentibus.
    51. De clericis ut artificio uictum querant.
    52. De clericis qualiter sibi uictum et uestitum querant.
    53. Ut legant clerici qui orare non possunt.
    54. De clericis inuidis.
    55. De clericis accusatoribus.
    56. De clericis maledicis.
    57. De clericis adulatoribus et proditoribus.
     58. De clericis frequenter litigantibus.
    59. De clericis concordantibus.
    60. De clericis turpiloquis, siue uagis.
    61. De clericis per creaturas iurantibus.
    62. De clericis inter epulas cantantibus.
    63. De clericis sanis ieiunia polluentibus.
    64. De his qui studiose Dominico die ieiunant.
    65. De Pascha suo tempore celebrando.
    66. Ut clericus ab episcopo iniuste damnatus recurrat ad synodum.
    67. De seditionariis, aut usurariis, ne clerici fiant.
    68. Ut ex penitentibus ordinatus clericus deponatur.
    69. Ut episcopus uidue uel repudiate maritum  ad clerum promouens, deponatur.
    70. Ut clericus hereticorum conuiuia uel consortia fugiat.
    71. Quod hereticorum cetus, non ecclesia, sed conciliabulum sit.
    72. Quod cum hereticis nec orandum sit, nec psallendum.
    73. Ut cum excommunicatis communicans, uel orans, excommunicetur.
    74. De penitentium lege.
    75. De negligentioribus penitentibus.
    76. De poscentibus penitentiam si postea obmutescant.
    77. De penitentibus, ut in morte uiaticum accipiant.
     78. De penitentibus, si post uiaticum superuiuant.
    79. De penitentibus, si casu aliquo moriantur.
    80. De manus impositione super penitentes.
    81. Ut penitentes mortuos efferant et sepeliant.
    82. Ut penitentes semper genua flectant.
    83. De senibus honorandis.
    84. Ut fideles pro audienda ratione in ecclesia usque ad missam stent.
    85. Ut qui baptizandi sunt nomen dent, et a uino et a carne abstineant.
    86. Ut nuper baptizati caste et continenter uiuant.
     87. De catholicis qui causam apud infideles proponunt.
    88. De his qui ecclesia pretermissa ad spectacula pergunt.
    89. De his qui auguriis, uel incantationibus, uel iudaicis superstitionibus seruiunt
    90. De energumenis.
    91. Item de energumenis.
    92. De uictu energumenorum.
    93. Ut oblationes discordantium non recipiantur.
    94. Ut oppressorum pauperum oblationes non suscipiantur.
    95. De his qui oblationes defunctorum ecclesiis fraudant.
     96. De accusatore et accusato.
    97. De eo qui religiosis feminis preficitur ut probetur.
    98. Ut laicus penitentibus clericis non doceat.
    99. Ut mulieres publice docere non presumant.
    100. Ut mulieres baptizare non presumant.
    101. De uiduis, adolescentibus, et infirmis.
    102. Ne clerici uiduarum familiaritate associentur.
    103. De uiduis, que ecclesie stipendiis sustentantur.
    104. De uiduis que professe continentiam preuaricate sunt.







INCIPIT CONCILIUM QUARTUM CARTHAGINENSE Habitum ab episcopis ducentis quatuordecim, era CCCCXXXuI.


 Augusto Honorio Iu, et Euticiano consulibus, uI Idus Nouembris, cum Aurelius episcopus in concilio uniuersali Carthagine, in secretario cum omnibus consacerdotibus suis consedisset, placuit cum eo cunctis qui fuerunt in eadem sancta synodo constituere hec que ad ordines ecclesiasticos canonicis sunt necessaria disciplinis, ibi in principio constitutum est qualis ordinari debeat episcopus.

 CAP. I. Cum episcopus ordinandus est, antea examinetur, si natura sit prudens, si docibilis, si moribus temperatus, si uita castus, si sobrius, si semper sui negotii cauens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia, si fidei documenta uerbis duplicibus asserat, id est Patrem et Filium  et Spiritum sanctum unum Deum esse confirmans, totamque Trinitatis deitatem cessentialem, et consubstantialem, et ceternalem, et coomnipotentem predicans, si singulas quasque in Trinitate personas plenum Deum, et totas tres personas unum Deum, si incarnationem diuinam non in Patre neque in Spiritu sancto factam, sed in Filio tantum credat, ut qui erat in diuinitate Dei Patris filius ipse fieret in homine hominis matris filius, Deus uerus ex Patre, homo uerus ex matre, carnem ex matris uisceribus habens, et animam humanam rationalem simul in eo utriusque nature, id est Deus et homo, una persona, unus Filius, unus Christus, unus Dominus, creator omnium que sunt et auctor, Dominus et rector cum Patre et Spiritu sancto omnium creaturarum,  qui passus sit uera carnis passione, mortuus uera corporis sui morte, resurrexit uera carnis sue receptione, et uera anime resumptione in qua ueniet iudicare uiuos et mortuos. Querendum etiam ab eo si Noui et ueteris Testamenti, id est legis et prophetarum, et apostolorum unum eumdemque credat auctorem et Dominum, si diabolus non per conditionem, sed per arbitrium factus sit malus; querendum etiam ab eo, si credat huius quam gestamus, et non alterius carnis resurrectionem, si credat iudicium futurum, et recepturos singulos pro his que in carne gesserunt, uel penas uel premia, si nuptias non prohibeat, si secunda matrimonia non damnet, si carnium perceptionem non culpet, si penitentibus reconciliatis communicet, si in baptismo omnia  peccata, id est tam illud originale contractum quam illa que uoluntarie admissa sunt dimittantur, si extra Ecclesiam catholicam nullus saluetur. Cum in his omnibus examinatus fuerit inuentus plene instructus, tunc cum consensu clericorum et laicorum, et conuentu totius prouincie episcoporum, maximeque metropolitani, ut auctoritate, uel presentia ordinetur episcopus, suscepto in nomine Christi episcopatu, non sue delectationi, nec suis motibus, sed his patrum diffinitionibus acquiescat. Dehinc disponitur qualiter ecclesiastica officia ordinantur.

82 II. Episcopus cum ordinatur, duo episcopi ponant et teneant Euangeliorum codicem super caput  et ceruicem eius, et uno super eum fundente benedictionem, reliqui omnes episcopi qui adsunt manibus suis caput eius tangant.

III. Presbyter cum ordinatur, episcopo eum benedicente, et manum super caput eius tenente, etiam omnes presbyteri qui presentes sunt manus suas iuxta manus episcopi super caput illius teneant.

Iu. Diaconus cum ordinatur, solus episcopus qui eum benedicit manus super caput illius ponat, quia non ad sacerdotium, sed ad ministerium consecratur.

u. Subdiaconus cum ordinatur solus episcopus quia manus impositionem non accepit, patenam de episcopi manu accipiat uacuam et calicem uacuum, de manu uero archidiaconi urceolum cum aqua et mantile et manutergium.

 uI. Acolythus cum ordinatur, ab episcopo quidem doceatur qualiter se in officio suo agere debeat, sed ab archidiacono accipiat ceroferarium cum cereo, ut sciat se ad accendenda Ecclesie luminaria mancipari. Accipiat et urceolum uacuum ad suggerendum uinum in Eucaristiam sanguinis Christi.

uII. Exorcista cum ordinatur, accipiat de manu episcopi libellum in quo scripti sunt exorcismi dicente sibi episcopo: Accipe et commenda memorie, et habeto potestatem imponendi manus super energumenum, siue baptizatum, siue catechumenum.

uIII. Lector cum ordinatur, faciat de illo uerbum episcopus ad plebem, indicans eius fidem, ac uitam atque ingenium; post hec spectante plebe tradat ei codicem de quo lecturus est dicens ad eum: Accipe,  et esto lector uerbi Dei, habiturus, si fideliter et utiliter impleueris officium, partem cum eis qui uerbum Dei ministrauerunt.

IX. Ostiarius cum ordinatur, postquam ab archidiacono instructus fuerit qualiter in domo Dei debeat conuersari, ad suggestionem archidiaconi tradat ei episcopus claues ecclesie de altario dicens: Sic age quasi redditurus Domino rationem pro his rebus que his clauibus recluduntur.

X. Psalmista, id est cantor, potest absque scientia episcopi sola iussione presbyteri officium suscipere cantandi, dicente sibi presbytero, uide ut quod ore cantas corde credas, et quod corde credis operibus comprobes.

XI. Sanctimonialis uirgo cum ad consecrationem  sui episcopo offertur, in talibus uestibus applicetur, qualibus semper usura est professioni, et sanctimonie sueque religioni suscepte aptis.

XII. uidue uel sanctimoniales que ad ministerium baptizandarum mulierum eliguntur, instructe sint ad officium, ut possint apto et sano sermone docere imperitas et rusticas mulieres tempore quo baptizande sunt, qualiter baptizatori interrogate respondeant, et qualiter accepto baptismate uiuant.

XIII. Sponsus et sponsa cum benedicendi sunt a sacerdote, a parentibus suis, uel a paranymphis offerantur, qui cum benedictionem acceperint, eadem nocte pro reuerentia ipsius benedictionis in uirginitate  permaneant.

XIu. Ut episcopus non longe ab ecclesia hospitiolum habeat.

Xu. Ut episcopus uilem supellectilem, et mensam ac uictum pauperem habeat, et dignitatis sue auctoritatem fide et uite meritis querat.

XuI. Ut episcopus gentilium libros non legat, hereticorum autem pro necessitate et tempore.

XuII. Ut episcopus gubernationem uiduarum et pupillorum ac peregrinorum non per se ipsum, sed per archidiaconum, aut per archipresbyterum agat.

XuIII. Ut episcopus tuitionem testamentorum non suscipiat.

XIX. Ut episcopus non prouocatus, pro rebus transitoriis litiget.

 XX. Ut episcopus nullam rei familiaris curam ad se reuocet, sed ut lectioni et orationi et uerbo predicationis tantummodo uacet.

XXI. Ut episcopus ad synodum ire non sine satis graui necessitate inhibeatur, sic tamen ut in sua persona legatum mittat suscepturus salua fidei ueritate quidquid sacra synodus statuerit.

XXII. Ut episcopus sine concilio clericorum suorum clericos non ordinet, ita ut ciuium assensum et conniuentiam et testimonium querat.

XXIII. Ut episcopus nullius causam audiat absque presentia clericorum suorum, alioquin irrita erit sententia episcopi, nisi clericorum presentia confirmetur.

XXIu. Sacerdote uerbum faciente in ecclesia, qui  egressus de auditorio fuerit, excommunicetur.

XXu. Dissidentes episcopos, si non timor Dei, synodus reconciliet.

XXuI. Studendum est episcopis, ut dissidentes fratres, siue clericos, siue laicos ad pacem magis quam ad iudicium cohortentur.

XXuII. Ut episcopus de loco ignobili ad nobilem per ambitionem non transeat, nec quisquam inferioris ordinis clericus, sane si pro utilitate Ecclesie faciendum poposcerit decreto pro eo clericorum et laicorum episcopis porrecto in presentiam synodi transferatur, nichilominus alio in loco eius episcopo subrogato, inferioris uero gradus sacerdotes, uel alii clerici concessione suorum episcoporum possunt ad alias ecclesias transmigrare.

 XXuIII. Irritam esse iniustam episcoporum damnationem idcirco a synodo retractandam.

XXIX. Episcopus si clerico uel laico crimen imposuerit, deducatur ad probationem in synodum.

XXX. Caueant iudices Ecclesie ne absente eo, cuius causa uentilatur, sententiam proferant, quia irrita erit, imo et causam in synodo pro facto dabunt.

XXXI. Ut episcopus de rebus tanquam commendatis non tanquam propriis utatur.

XXXII. Irrita erit donatio episcoporum, uel uenditio, uel commutatio rei ecclesiastice absque conniuentia et subscriptione clericorum.

XXXIII. Episcopi uel presbyteri si causa uisitande Ecclesie alterius episcopi ad ecclesiam uenerint, et  in gradu suscipiantur, et tam ad uerbum faciendum, quam ad oblationem consecrandam inuitentur.

XXXIu. Ut episcopus in quolibet loco sedens stare presbyterum non patiatur.

XXXu. Ut episcopus in ecclesia in consessu presbyterorum sublimiorum sedeat, intra domum uero collegam se presbyterorum esse cognoscat.

XXXuI. Presbyteri qui per dieceses ecclesias regunt non a quibuslibet episcopis, sed a suis, nec per iuniorem clericum, sed omni anno aut per seipsos, aut per illum qui sacrarium tenet ante Pasche solemnitatem, chrisma petant.

XXXuII. Ut diaconus, ita se presbyteri ut episcopi ministrum esse cognoscat.

 XXXuIII. Ut diaconus presente presbytero Eucaristiam corporis Christi populo si necessitas cogit, iussus, eroget.

XXXIX. Ut diaconus quolibet loco iubente presbytero sedeat.

XL. Ut diaconus in conuentu presbyterorum interrogatus loquatur.

XLI. Ut diaconus tempore oblationis tantum, uel lectionis alba induatur.

XLII. Clericum inter tentationes officio suo incubantem gradibus sublimandum.

XLIII. Christianum catholicum qui pro catholica fide tribulationes patitur honore omni a sacerdotibus honorandum, etiam et per diaconum ei uictus ministretur.

 XLIu. Clericus nec comam nutriat, nec barbam radat.

XLu. Clericus professionem suam, et in habitu, et in incessu probet, et ideo nec uestibus, nec calceamentis decorem querat.

XLuI. Clericus cum extraneis mulieribus non habitet.

XLuII. Clericus per plateas et andronas, nisi certa et maxima officii sui necessitate, non ambulet.

XLuIII. Clericus qui non pro emendo aliquid, in nundinis uel in foro deambulat, ab officio suo degradetur.

XLIX. Clericus qui absque corpusculi sui inequalitate uigiliis deest, stipendiis priuatus excommunicetur.

 L. Clericum inter tentationes ab officio suo declinantem, uel negligentius agentem, ab officio suo remouendum.

LI. Clericus quatumlibet uerbo Dei eruditus artificio uictum querat.

LII. Clericus uictum et uestimentum sibi artificiolo, uel agricultura absque officii sui duntaxat detrimento preparet.

LIII. Omnes clerici qui ad operandum ualidi sunt, et artificiola, et litteras discant.

83 LIu. Clericus inuidens fratrum profectibus, donec in uitio est, non promoueatur.

Lu. Ut episcopus accusatores fratrum excommunicet, et si emendauerit uitium, recipiat eos ad communionem, non ad clerum.

 LuI. Clericus qui adulationi, et proditionibus uacare apprehenditur, ab officio degradetur.

LuII. Clericus maledicus maximeque in sacerdotibus cogatur ad postulandam ueniam, si noluerit, degradetur, nec unquam ad officium absque satisfactione reuocetur.

LuIII. Clerici qui frequenter litigat, et ad causandum facilis est, testimonium nemo absque grandi examine recipiat.

LIX. Discordantes clericos episcopus, uel ratione uel potestate ad concordiam trahat, inobedientes synodus per audientiam damnet.

LX. Clericum scurrilem et uerbis turpibus iocularem ab officio retrahendum.

 LXI. Clericum per creaturas iurantem a crimine obiurgandum, si perstiterit in uitio, excommunicandum.

LXII. Clericum inter epulas cantantem supradicte sententie seueritate cercendum.

LXIII. Clericum qui tempore indicti ieiunii absque ineuitabili necessitate ieiunium rumpit, minorem habendum.

LXIu. Qui Dominico die studiose ieiunat, non credatur catholicus.

LXu. Pasche solemnitas uno die, et tempore celebranda.

LXuI. Clericus qui episcopi circa se districtionem iniustam putat, recurrat ad synodum.

LXuII. Seditionarios nunquam ordinandos clericos,  sicut nec usurarios, nec iniuriarum suarum ultores.

LXuIII. Ex penitentibus, quamuis sit bonus, clericus non ordinetur.

LXIX. Si per ignorantiam episcopi factum fuerit, deponatur a clero, quia se ordinationis tempore non prodidit fuisse penitentem, si autem sciens episcopus ordinauerit talem, etiam ipse ab episcopatu sui ordinandi duntaxat potestate priuetur. Simili sententie subiacebit episcopus, si sciens ordinauerit clericum eum qui uiduam, aut repudiatam uxorem habuit, aut secundam.

LXX. Clericus hereticorum, aut schismaticorum tam conuiuia quam sodalitates euitet equaliter.

LXXI. Quod hereticorum cetus non ecclesia, sed  conciliabulum sit.

LXXII. Cum hereticis nec orandum, nec psallendum.

LXXIII. Qui communicauerit uel orauerit cum excommunicato, siue clericus siue laicus, excommunicetur.

LXXIu. Ut sacerdos penitentiam imploranti absque persone acceptione penitentie leges iniungat.

LXXu. Ut negligentiores penitentes tardius reconcilientur.

LXXuI. Is qui penitentiam in infirmitate petit, si casu dum ad eum sacerdos inuitatus uenit oppressus infirmitate obmutuerit, uel in phrenesim uersus fuerit, dent testimonium qui eum audierunt, et accipiat  penitentiam, et si continuo creditur moriturus, reconcilietur per manus impositionem, et infundatur ori eius Eucaristia, si superuixerit admoneatur a supradictis testibus petitioni sue satisfactum, et subdatur statutis penitentie legibus, quoniam diu sacerdos qui per penitentiam dedit, probauerit.

LXXuII. Penitentes qui in infirmitate sunt uiaticum accipiant.

LXXuIII. Penitentes qui in infirmitate uiaticum Eucaristie acceperint non se credant absolutos sine manus impositione si superuixerint.

LXXIX. Penitentes qui attente leges penitentie exsequuntur, si casu in itinere uel in mari mortui fuerint, ubi eis subueniri non possit, memoria eorum  et orationibus et oblationibus commendetur.

LXXX. Omni tempore ieiunii manus petentibus a sacerdotibus imponantur.

LXXXI. Mortuos ecclesie penitentes efferant et sepeliant.

LXXXII. uenientes etiam diebus remissionis genua flectant.

LXXXIII. Pauperes et senes Ecclesie plus ceteris honorandos.

LXXXIu. Ut episcopus nullum prohibeat ingredi ecclesiam, et audire uerbum Dei, siue gentilem, siue hereticum, siue Iudeum usque ad missam catechumenorum.

LXXXu. Baptizandi nomen suum dent, et diu sub abstinentia uini et carnium, ac manus impositione,  crebra examinatione baptismum percipiant.

LXXXuI. Neophyti aliquandiu et lautioribus epulis et spectaculis, uel coniugibus abstineant.

LXXXuII. Qui causam suam catholicus siue iustam, siue iniustam ad iudicium alterius fidei iudicis prouocat, excommunicetur.

LXXXuIII. Qui die solemni pretermisso solemni ecclesie conuentu ad spectacula uadit, excommunicetur.

LXXXIX. Auguriis uel incantationibus seruientem a conuentu Ecclesie separandum, similiter et superstitionibus iudaicis, uel feriis inherentem.

XC. Omni die exorciste energumenis manus imponat.

XCI. Pauimenta domorum Dei energumeni uerrant.

 XCII. Energumenis in domo Dei assidentibus uictus quotidianus per exorcistas opportuno tempore ministretur.

XCIII. Oblationes dissidentium fratrum, neque in sacrario, neque in gazophylacio recipiantur.

XCIu. Horum qui pauperes opprimunt dona a sacerdotibus refutanda.

XCu. Qui oblationes defunctorum, aut negant ecclesiis, aut cum difficultate reddunt tanquam egentium necatores excommunicentur.

XCuI. Querendum in iudicio, cuius sit conuersationis et fidei is qui accusat, et is qui accusatur.

XCuII. Qui religiosis feminis preponendus est ab episcopo loci probetur.

XCuIII. Laicus presentibus clericis nisi ipsis rogantibus  docere non audeat.

XCIX. Mulier, quamuis docta et sancta uiros in conuentu docere non presumat.

C. Mulier baptizare non presumat.

CI. Ut uidue adolescentes que corpore debiles sunt, sumptu ecclesie cuius uidue sunt, sustententur.

CII. Ad reatum episcopi pertinet, uel presbyteri qui parochie preest, si sustentande uite presentis causa adolescentiores uidue, uel sanctimoniales aliquorum familiaritatibus subiiciantur.

CIII. uidue que stipendio ecclesie sustentantur tam assidue in Dei opere esse debent, ut et meritis et orationibus suis Ecclesiam adiuuent.

CIu. Sicut bonum castitatis premium, ita et maiori  obseruantia et preceptione custodiendum est, ut si que uidue, quantumlibet adhuc in minoribus annis posite et matura etate a uiro relicte, se deuouerunt Domino, et ueste laicali abiecta sub testimonio episcopi et ecclesie religioso habitu apparuerint, postea uero ad nuptias seculares transierunt, secundum Apostolum damnationem habebunt, quoniam fidem castitatis quam Domino uouerunt irritam facere ause sunt; tales ergo persone sine Christianorum communione maneant, que etiam nec in conuiuio cum christianis communicent; nam si adultere coniuges reatu sunt uiris suis obnoxie, quanto magis uidue que religiositatem mutauerunt, crimine adulterii  notabuntur, si deuotionem quam Deo sponte obtulerunt libidinosa corruperint uoluptate, atque ad secundas nuptias transitum fecerint, que et si uiolentia irruente ab aliquo prerepte fuerint, ac postea delectatione libidinis permanere in coniugium raptori uel uiolento uiro consenserint, damnatione superius comprehensa teneantur obnoxie; de talibus ait Apostolus, cum luxuriate fuerint, nubere uolunt habentes damnationem, quia primam fidem irritam fecerunt. Aurelius episcopus Ecclesie Carthaginensis subscripsi; Donatianus Taleprensis prime sedis subscripsi; Augustinus Hippone Regiensi, subscripsi; similiter omnes episcopi subscripserunt.





INCIPIUNT CAPITULA CONCILII QUINTI CARTHAGINENSIS.


     1. De clericis ad testimonium non pulsandis.
    2. De clericis pro crimine suo damnatis, ut a quolibet non defensentur.
    3. De sacerdotibus et leuitis, ut ab uxoribus se contineant.
    4. De rebus ecclesie sine consilio metropolitani episcopi non alienandis.
    5. Ut nullus episcopus relicta cathedra in diecesi resideat.
    6. De his qui nullo testimonio se baptizatos nouerunt ut baptizentur, similiter de consecratione ecclesiarum faciendum est.
    7. De tempore paschali, seu concilii.
    8. De intercessoribus ne cathedram morientis  episcopi diu retineant, sed infra annum sacerdotem prouideant.
    9. De defensore ecclesiarum a principe postulando.
    10. Ut episcopi ad diem concilii occurrant.
    11. Ut lapsis sacerdotibus, manus sicut laicis non imponatur.
    12. De clericis excommunicatis quandiu eis asserere liceat innocentiam suam.
    13. De clericis uel monachis ab alio episcopo ordinatis.
    14. De basilicis que sine martyrum reliquiis dedicate sunt.
    15. De idololatriis destruendis.







84 INCIPIT CONCILIUM QUINTUM CARTHAGINENSE Habitum ab episcopis septuaginta quatuor era CDXXXuIII.


 Post consulatum placuit ut die sexta Kalendas Iunii Carthagine, in secretario basilice restitute subtus inserta statuerentur, cum Aurelius episcopus una cum episcopis suis consedisset astantibus diaconibus, constituta sunt hec que in sequente concilio definita sunt.

CAP. I. In principio statuendum est, ut qui forte in ecclesia quamlibet causam iure apostolico ecclesiis imposito agere uoluerit et fortasse discissio clericorum uni parti displicuerit, non liceat clericum in iudicium ad testimonium deuocari eum, qui cognitor uel presens fuit, et nulla ad testimonium dicendum ecclesiastici cuiuslibet persona pulsetur.

II. Et illud statuendum, ut si quis cuiuslibet honoris clericus iudicio episcoporum quocunque crimine  fuerit damnatus, non liceat eum siue ab ecclesiis quibus prefuit, siue a quolibet homine defensari, interposita pena damni pecunie atque honoris, quo nec etatem, nec sexum excusandum esse precipimus.

III. Propterea, cum de quorumdam clericorum quamuis erga uxores proprias incontinentia referretur, placuit episcopos et presbyteros et diaconos  secundum propria statuta etiam ab uxoribus continere, quod nisi fecerint, ab ecclesiastico remoueantur officio. Ceteros autem clericos ad hoc non cogi, sed secundum uniuscuiusque ecclesie consuetudinem obseruari debere.

Iu. Placuit etiam, ut rem ecclesie nemo uendat; quod si aliqua necessitas cogit, hanc insinuandam esse primati prouincie, ut cum statuto numero episcoporum, utrum faciendum sit arbitretur; quod si tanta urget necessitas ecclesie, ut non possit ante consulere, saltem post factum curiositatem habeat et uicinis episcopis hoc ante indicare, et ad concilium referre eas ecclesie necessitates; quod si non fecerit, reus concilii uenditor teneatur.

u. Placuit ut nemini sit facultas relicta principali  cathedra, ad aliquam ecclesiam in diecesi constitutam se conferre, uel in re propria diutius quam oportet constitutum curam uel frequentationem proprie cathedre negligere.

uI. Placuit de infantibus, quoties non inueniuntur certissimi testes qui eos baptizatos esse sine dubitatione testentur, neque ipsi sunt per etatem idonei de traditis sibi sacramentis respondere absque ullo  scrupulo eos esse baptizandos, ne ista trepidatio eos faciat sacramentorum purgatione priuari, huic enim legati Maurorum fratres nostri consuluerunt, quia multos tales a barbaris redimunt; similiter et de ecclesiis  agendum est, id est ut sine ulla trepidatione consecrentur.

uII. Placuit ut dies uenerabilis Pasche formatarum subscriptione omnibus intimetur, dies uero concilii undecimo Kalendas Nouembris seruetur, et scribendum ad singularum quarumcunque prouinciarum primates, ut quando apud se concilium congregant istum diem non impediant.

uIII. Item constitutum est, ut nulli intercessori licitum sit cathedram cui intercessor datus est quibuslibet  populorum studiis uel seditionibus retinere, sed dare operam ut intra annum eisdem episcopum prouideat, quod si neglexerit anno exempto, interuentor alius tribuatur.

IX. Ab imperatoribus uniuersis uisum est postulandum propter afflictionem pauperum, quorum molestiis sine intermissione fatigatur Ecclesia, ut defensores eis aduersus potentias diuitum cum episcoporum prouisione delegentur.

X. Item placuit, ut quotiescunque congregandum est concilium, episcopi qui neque etate, neque egritudine, neque alia grauiori necessitate impediuntur competenter occurrant, primatibusque suarum prouinciarum intimetur, ut de uniuersis episcopis uel due uel tres fiant turme, ac de singulis turmis uicissim  quotquot electi fuerint ad diem concilii instantissime occurrant; quod si non potuerint occurrere, excusationes suas in tractatoria subscribant, uel si post aduentum tractatorie alique necessitates repente forsitan orte fuerint, nisi rationem impedimenti sui apud suum primatem reddiderint, ab Ecclesie communione debere esse contemptos.

XI. Item confirmatum est, ut si quando presbyteri, uel diaconi in alia grauiori culpa conuicti fuerint, quam eos a ministerio necesse fuerit remoueri, non eis manus tanquam penitentibus, uel tanquam fidelibus  laicis imponatur, neque unquam permittendum ut rebaptizati ad clericatus gradum promoueantur.

XII. Rursus constitutum est, ut quoties clericis conuictis, et confessis in aliquo crimine, uel propter eorum quorum uerecundie parcitur, uel propter Ecclesie opprobrium, aut insolentem insultationem hereticorum atque gentilium, si forte cause sue adesse uoluerint, et innocentiam suam asserere, intra annum excommunicationis hoc faciant, si uero intra annum causam suam purgare contempserint, nulla eorum postea penitus audiatur.

XIII. Item placuit, ut si quis de alterius monasterio repertum uel ad clericatum promouere uoluerit, uel in suo monasterio maiorem monasterii constituere, episcopus qui hoc fecerit, a ceterorum communione  seiunctus, sue tantum plebis communione contentus sit, et ille neque clericus, neque prepositus perseueret.

XIu. Item placuit ut altaria que passim per agros aut uias tanquam memorie martyrum constituuntur in quibus nullum corpus aut reliquie martyrum condite probantur, ab episcopis qui eisdem locis presunt, si fieri potest, euertantur. Si autem hoc propter tumultus populares non sinitur, plebes tamen admoneantur, ne illa loca frequentent, ut qui recte sapiunt nulla ibi superstitione deuincti teneantur. Et omnino nulla memoria martyrum probabiliter acceptetur, nisi ubi corpus, aut alique certe reliquie sunt, aut origo alicuius habitationis uel possessionis, uel passionis fidelissima origine traditur. Nam que  per somnia, et per inanes quasi reuelationes quorumlibet hominum ubique constituuntur altaria, omnimodo reprobentur.

Xu. Item placuit ab imperatoribus gloriosissimis peti, ut reliquie non solum in simulacris, sed in quibuscunque locis uel lucis, uel arboribus omnimodo doleantur. Aurelius episcopus Ecclesie Carthaginis supra comprehensis in nostro concilio statutis subscripsi; similiter septuaginta duo episcopi subscripserunt.





INCIPIUNT CAPITULA CONCILII SEXTI CARTHAGINENSIS.


     1. Allocutio Aurelii episcopi sancti ad synodum.
    2. Responsio Faustini episcopi legati Romane Ecclesie de his que in Ecclesia partim canone, partim consuetudine sunt firmata.
    3. De commonitorio Romani pape recitato.
    4. Alippii episcopi responsio pro ueris exemplaribus Niceni concilii perquirendis.
    5. Ubi Faustinus ep. dixit, ut Romano pape synodus pro inquirenda Nicene synodi ueritate innotescat.
    6. 7. De sententia Sardicensis concilii recitata a postulante Nouato episcopo.
    8. Ubi Augustinus episcopus cum synodo Nicenum concilium seruare promittit.
     9. Ubi Faustinus episcopus pro dubietate recitati capituli Romano pape petit scribendum.
    10. Ubi synodus exemplaria Niceni concilii magis ab orientalibus competenda decreuit.
    11. Professio fidei Niceni concilii.
    12. Rescriptum episcopi Rome, Alexandrie, Constantinopolitani, cum exemplaribus Niceni concilii Africane synodo constitutis.
    13. Scripta Africani episcopi ad Bonifacium urbis Rome episcopum.
    14. Scripta Africani concilii ad Celestinum urbis Rome episcopum.







84 INCIPIT CONCILIUM CARTHAGINENSE SEXTUM Gestum ab episcopis ducentis decem et septem, era CDLuII.


 In hoc concilio actum est ut Nicenum concilium ab episcopis orientalibus peteretur, cui synodo interfuit legatio Ecclesie Romane, Faustinus episcopus, Philippus et Asellus presbyteri. Post consulatum gloriosissimorum imperatorum Honorii duodecimi, et Theodosii octauum Augustorum, uIII Kalendas Iunii, scripta hec sunt Carthagine in secretario basilice Fausti, cum Aurelius papa una cum ualentino prime sedis Numidie, et Faustino Ecclesie Potentine prime sedis prouincie Italie Piceni legato Ecclesie Romane, sed et legatis diuersarum prouinciarum Africanarum, id est, Numidiarum duarum, Bizancene, Mauritanie Sitifensis, et Mauritanie Cesariensis, sed et Tripolis, et uincentio Culisitano, Fortunatiano, et ceteris episcopis prouincie  proconsularis, ducentis decem et septem, necnon Philippo et Asello presbyteris Romane Ecclesie, cum consedisset astantibus diaconibus Aurelius episcopus dixit.

CAP. I. Post diem prestitutam concilii, ut recordamini, fratres beatissimi, multa flagitata sunt per exspectantes fratres nostros qui nunc ad presentem synodum legati aduenerunt que gestis necesse est consocientur. Qua de re Domino nostro de tante congregationis cetu gratias referimus, superest ut tam exemplaria Niceni concilii que nunc habemus, et a Patribus constituta sunt, quam etiam hic a decessoribus nostris eamdem firmantes synodum, uel que secundum eam formam per omnes clericorum gradus a summo usque in ultimum salubriter ordinata  sunt in medium proferantur, ab uniuerso concilio dictum est, proferantur, Daniel notarius recitauit, Niceni concilii fidei professio uel statuta sic se habent.

II. Et cum legisset Faustinus episcopus plebis Potentine, prouincie Italie Piceni, legatus Romane Ecclesie dixit: Iniuncta nobis sunt a Sede apostolica aliqua per scripturam, aliqua etiam in mandatis cum uestra beatitudine retractanda, sicut et gestis superioribus meminimus, hoc est, de Nicenis canonibus ut conseruentur, et constitutio eorum et consuetudo, quia aliqua ordine et canone tenentur, aliqua consuetudine firmata sunt, de his ergo si placet beatitudini uestre tractemus, et postea cetera que acta uel inchoata sunt, inserta firmabuntur, ut ad Sedem  apostolicam rescriptis uestris intimare possitis, atque uos nos admonuisse apud uenerabilem papam euidenter pateat, licet capitula actionum iam inserta sint gestis, de ipsis ergo  quid uestre beatitudini placeat, agere debemus, ueniat ergo commonitorium in medium, ut scire possit uestra beatitudo quid in eo contineatur, ut ad singulare spondeatur.

III. Aurelius episcopus dixit: Proferatur commonitorium quod fratres et consacerdotes nostri  actis nuper allegauerunt, et cetera que acta sunt uel que agenda sunt, subsequantur. Daniel notarius recitauit commonitorium fratri Faustino et filiis Philippo et Asello presbyteris. Zosimus episcopus: uobis commissa negotia non latent, uos ita ut nostra, imo quia nostra ibi in uobis presentia est, cuncta peragite, maxime cum et hoc nostrum possitis habere mandatum, et uerba canonum que in pleniorem firmitatem huic commonitorio inscripsimus, ita enim dixerunt, dilectissimi fratres, in concilio Niceno, cum de episcoporum appellatione decernerent. Placuit autem ut si episcopus accusatus fuerit, et iudicauerint congregati episcopi regionis ipsius, et de gradu suo deiecerint eum, et appellasse episcopus uideatur, et confugerit ad beatissimum  Ecclesie Romane episcopum, et uoluerit audiri et iustum putauerit ut renouetur examen, scribere his episcopis dignetur, qui in finitima et propinqua prouincia sunt, ut ipsi diligenter omnia requirant, et iuxta fidem ueritatis definiant; quod si is qui rogat causam suam iterum audiri deprecatione sua mouerit episcopum Romanum ut e latere suo presbyterum mittat, erit in potestate episcopi Romani quid uelit et quid existimet, et si decreuerit mittendos esse qui presentes cum episcopis iudicent, habentes auctoritatem eius a quo destinati sunt, erit in suo arbitrio. Si uero crediderit sufficere episcopos ut negotio terminum imponant, faciat quod sapientissimo consilio suo iudicauerit.

 Iu. Et cum recitaret, Alippius episcopus Tagastensis legatus prouincie Numidie dixit: De hoc iam superioribus etiam litteris concilii nostri rescripsimus, et id nos seruaturos profitemur quod in Niceno concilio constitutum est, ad hoc tantum me mouet, quoniam cum inspiceremus Greca exemplaria huius synodi Nicene, ista ibi, nescio qua ratione, minime inuenimus, unde petimus uenerationem tuam, sancte papa Aureli, ut quia hoc authenticum concilium Nicenum in urbe dicitur esse Constantinopolitana aliquos cum scriptis tue sanctitatis mittere digneris, et non solum ad ipsum sanctum fratrem nostrum Constantinopolitanum episcopum, sed etiam ad Alexandrinum et Antiochenum uenerabiles sacerdotes qui hoc nobis concilium sub stipulatione  litterarum suarum dirigant, ut omnis postmodum ambiguitas auferatur, quia nos ita  minime inuenimus ista. Nos tamen tantisper seruaturos  donec integra exemplaria ueniant profitemur, petendus est autem litteris nostris et uenerabilis Ecclesie Romane episcopus Bonifacius, ut ipse quoque dignetur ad memoratas ecclesias aliquos mittere, qui eadem exemplaria predicti Niceni concilii secundum eius possint scripta proferre, nunc autem memorati  concilii Niceni qualia exemplaria habeamus his gestis sociemus.

u. Faustinus episcopus, legatus Ecclesie Romane, dixit: Nec uestra sanctitas preiudicat ecclesie Romane, siue de hoc capitulo, siue de aliis, quia dicere dignatus est frater noster et cepiscopus Alippius dubios esse canones. Sed hec ipsa ad sanctum et beatissimum papam nostrum scribere dignemini, ut ipse integros canones inquirens cum uestra sanctitate de omnibus constitutis tractare possit. Sufficit autem ut et ipse beatissimus episcopus urbis Rome sicuti uestra sanctitas apud se tractat, ita et ipse inquirat, ne contentio inter ecclesias nasci uideatur, sed magis caritate fraterna deliberare possitis ipso rescribente quid melius obseruari debeat.  Aurelius episcopus dixit: Preter ista que promisimus actis necesse est, ut etiam nostre paruitatis litteris sancto fratri et consacerdoti nostro Bonifacio singula que tractamus plenissime intimemus; ergo si omnibus placet, prosecutio nostra ore omnium condiscamus. Uniuersum concilium dixit: Placet.

uI, uII. Nouatus episcopus legatus Mauritanie Sitifensis dixit: Nunc meminimus in hoc presenti commonitorio lectum etiam de presbyteris siue diaconibus contineri qualiter ab episcopis suis uel a finitimis audiri debeant, quod in Niceno concilio minime legimus. Unde hoc ipsum iubeat sanctitas uestra nobis recitari. Aurelius episcopus dixit: Recitetur ad locum, etiam hoc quod deposcitur; Daniel notarius recitauit, de appellationibus autem clericorum,  id est, minoris loci restat ipsius synodi certa responsio, de qua re quod acturi sitis, credimus inserenda, quod taliter dictum est ex Sardicensi concilio. Osius episcopus dixit: Quid adhuc moueat reticere non debeo, si episcopus forte iracundus  cito aut aspere commoueatur aduersus presbyterum siue diaconum suum, et exterminare eum deecclesia uoluerit, prouidendum est ne innocens damnetur, aut perdat communionem, habeat potestatem eiectus ut finitimos interpellet episcopos, ut causam suam audiant, et diligenter tractent, quia non oportet negari audientiam roganti, et ille episcopus qui aut iuste aut iniuste eiecit, patienter accipiat, uel negotium discutiatur, aut probetur eius aut emendetur sententia, etc.

 uIII. Cumque recitaretur, Augustinus Ecclesie Hipponis Regiensis legatus prouincie Numidie dixit: Et hoc nos seruaturos profitemur, salua diligentiore inquisitione concilii Niceni. Aurelius episcopus dixit: Si hoc etiam omnium uestre caritati placet, responsione firmate. Uniuersum concilium dixit: Omnia que in Niceno concilio statuta sunt, nobis omnibus placent. Iocundus episcopus Ecclesie Suffitule legatus prouincie Bizancene dixit: Quod statutum est in Niceno concilio, uiolari a quoquam nullatenus potest.

IX. Faustinus episcopus legatus ecclesie Romane dixit: Adhuc secundum professionem sanctitati uestre tam sancti Alippii quam et fratris nostri  Iocundi aliqua firmari credo, aliqua firmari debeant, cum iam in dubium ipsi canones uenerint. Ergo ut placet et uobis et beatitudini uestre ad sanctum et uenerabilem Ecclesie Romane Bonifacium episcopum uestra scribere dignetur sanctitas, ut et ipse quod sanctus Augustinus statuere dignatus est, deliberare possit, utrum et hoc concedendum sit an reticendum hoc est, de appellationibus inferioris gradus, si ergo adhuc in dubium uenit de hoc capitulo, iustum est ut beatissime Romane sedis episcopus informari debeat, si tamen in approbatis canonibus hoc inueniri possit.

X. Aurelius episcopus dixit: Etiam que dudum uestre caritati intimauimus, non patimini exemplaria statutorum Niceni concilii, sed et que hic  salubriter a nostris decessoribus secundum eiusdem concilii normam formata sunt, uel que nunc ordinata sunt, a nobis recitari et gestis inseri. Omne concilium dixit: Exemplaria fidei et statuta Nicene synodi que ad nostrum concilium, que per beate recordationis olim predecessorem tue sanctitatis qui interfuit, Cecilianum episcopum allata sunt, sed et que patres exemplaria sequentes hic constituerunt, uel nunc communi tractatu statuimus, his gestis ecclesiasticis inserta manebunt, ita  uenerabilibus uiris Antiochene et Alexandrine, sed et Constantinopolitane ecclesiarum episcopis scribere uestra beatitudo dignetur ut exemplaria uerissima concilii Niceni sub stipulatione litterarum suarum dirigant, quo clara ueritas  ea capitula que in commonitorio presens frater et cepiscopus noster Faustinus, et compresbyteri Philippus et Asellus secum attulerunt, aut ibidem reperta a nobis firmabitur, aut si non inueniuntur collecta synodo de hoc in sequenti tractabimus. Daniel notarius Niceni concilii professionem fidei uel eius statuta recitauit in concilio Africano.


Symbolum Nicenum.

XI. Credimus in unum Deum Patrem omnipotentem, omnium uisibilium et inuisibilium conditorem, et in unum Dominum Iesum Christum Filium Dei, natum de Patre unigenitum, hoc est de substantia Patris, Deum de Deo, lumen de lumine, Deum uerum de Deo uero, natum, non factum, unius substantie cum Patre , per quem  omnia facta sunt, siue que in celis, siue que in terris, qui propter nos homines et propter nostram salutem descendit et incarnatus est de Spiritu sancto, et homo factus, passus est, et resurrexit tertia die, ascendit in celos, sedet ad dexteram Patris, inde uenturus iudicare uiuos et mortuos, et in Spiritum sanctum. Eos autem qui dicunt, erat quando non erat, et priusquam nasceretur non erat, et quia ex nullis existentibus factus est, uel alia substantia, uel natura, dicentes mutabilem et conuertibilem Filium Dei, hos anathematizat catholica et apostolica Ecclesia.





Epistola Africani concilii ad Bonifacium papam.

XII. Domino beatissimo et honorabili fratri BONIFACIO  AURELIUS, uALENTINUS prime sedis prouincie Numidie, et ceteri qui presentes adfuimus, numero ducenti decem et septem ex omni concilio Africe.

Quoniam Deo placuit, ut de his que uobiscum egerunt sancti fratres nostri cepiscopus Faustinus et compresbyteri Philippus et Asellus, necnon beate memorie episcopo Zozimo, a quo ad nos mandata et litteras attulerunt, sed tue uenerationi, qui in eius loco es diuina prouidentia cum rei christiane felici prouentu constitutus, humilitas nostra rescriberet, ea breuiter insinuare debemus que utrorumque concordia terminata sunt, non ea que prolixis gestorum uoluminibus continentur, in quibus salua quidem caritate, non tamen sine paruo altercationis labore demorati sumus, ea gestis deliberantes  que nunc ad causam pertinent, quanquam et ille si adhuc esset in corpore, acciperet gratius quod uideret pacatius terminatum. Domine frater Apiarius presbyter, de cuius et ordinatione et excommunicatione, ac uocatione fuerat exortum, non solum succensi, uerum etiam toti Africane ecclesie non leue scandalum de omnibus erroribus suis ueniam petens, communioni est restitutus, prior autem cepiscopus noster Siccensis Urbanus, quod in eo corrigendum uisum est sine ulla dubitatione correxit, quia uero paci et quieti ecclesie non tantum ad presens, sed etiam in posterum prospiciendum fuit, quoniam multa talia precesserant, ut uel similia, uel etiam grauiora, deinceps precaueri oporteret, placuit nobis, ut de Siccensi Ecclesia retento scilicet honore  gradus sui presbyter remoueretur Apiarius, et accepto epistolio, ubicumque alibi uellet et posset, presbyterii munere fungeretur, quod eidem ipsi per litteras proprias postulanti sine difficultate concessimus. Sane priusquam hec causa isto termino clauderetur inter alia que diuturnis disceptationibus uersabamus, quia rogatio ipsa poscebat, ut apud acta ecclesiastica a nostris fratribus Faustino cepiscopo et Philippo atque Asello, compresbyteris quereremus, ut promerent quidquid eis nobiscum agendum fuisset iniunctum, nonnulla quidem sine ullo scripto prosecuti sunt uerbis, sed cum id potius flagitaremus quod in litteris ferrent commonitorium, protulerunt, quod recitatum nobis etiam gestis que secum ad uos deferrent, est allegatum, in quo eis quatuor  quedam nobiscum gerenda mandata sunt, unum de appellationibus episcoporum ad Romane ecclesie sacerdotem. Alterum ne ad comitatum episcopi importune nauigent. Tertium de tractandis presbyterorum et diaconorum causis apud finitimos episcopos si a suis excommunicati leuiter uel culpabiliter fuerint. Quartum de Urbano episcopo excommunicando, uel etiam Romam euocando, nisi ea que uidebantur corrigenda, corrigeret, quorum omnium de primo et tertio, id est, ut Romam liceat episcopis prouocare, et ut clericorum querele apud suarum prouinciarum episcopos finiantur, iam priore anno etiam litteris nostris ad eumdem uenerabilis memorie Zosimum episcopum datis insinuare curauimus,  ut ea seruare sine ulla eius iniuria paulisper sineremus, usque ad inquisitionem statutorum Niceni concilii, et nunc de tua postulamus sanctitate, ut quemadmodum ea apud Niceam a Patribus acta uel constituta sunt, sic ea a nobis facias custodiri, et ibi apud uos que in commonitorio attulerunt, facias exerceri, id est, si episcopus accusatus fuerit et iudicauerint congregati episcopi regionis ipsius, et deiecerint eum de suo gradu, et appellasse uideatur, et confugerit ad beatissimum Romane Ecclesie episcopum, et uoluerit audiri, et iustum putauerit, ut renouetur examen, scribere his episcopis diligenter qui in finitima et propinqua prouincia sunt, ut ipsi diligenter requirant omnia et iuxta fidem ueritatis definiant; quod si is qui rogat causam suam iterum  audiri, deprecatione sua mouerit episcopum Romanum, ut a latere suo presbyterum mittat, erit in potestate episcopi qui uelit et quid existimet, et si decreuerit mittendos esse qui presentes cum episcopis iudicent, habentes auctoritatem eius a quo destinati sunt, erit in suo arbitrio; si uero crediderit sufficere episcopos, ut negotio terminum imponant, faciet quod sapientissimo suo consilio iudicauerit. Si quis episcopus iracundus, quod esse non debet, cito aut aspere commoueatur aduersus presbyterum siue diaconum suum, et exterminare eum de ecclesia uoluerit, prouidendum est ne innocens damnetur aut perdat communionem, habeat potestatem eiectus, ut finitimos interpellet episcopos, et causa eius audiatur, et diligentius tractetur quod non oportet ei negare audientiam  roganti, et ille episcopus qui aut iuste, aut iniuste reiecit, patienter accipiat negotium, ut discutiatur, aut probetur eius aut emendetur sententia. Hec utique ad aduentum uerissimorum exemplariorum Niceni concilii inserta gestis sunt, que sibi quemadmodum ipso quod apud nos fratres ex apostolica sede directi allegauerunt commonitorio continerentur de eorum ordine, uel apud uos in Italia custodirentur, nullo modo nos talia qualia commemorare iam uolumus, uel tolerare cogeremur, uel intolerabilia pateremur, sed credimus, adiuuante misericordia Domini Dei nostri, quod tua sanctitate Romane Ecclesie presidenti non sumus, iam istum typum passuri, et seruabuntur erga nos ea que nobis etiam non disserentibus custodiri debeant cum  fraterna caritate que secundum sapientiam et iustitiam quam tibi donauit Altissimus, etiam ipse perspicis esse seruanda, si forte aliter habent canones Niceni concilii. Quamuis enim plurimos codices legerimus, sed nusquam in Niceno concilio Latinis in codicibus legimus, quemadmodum in supradicto commonitorio mihi directa sunt, ea tamen quia hic in nullo Greco codice potuimus inuenire, ex orientalibus Ecclesiis ubi perhibentur eadem decreta posse etiam authentica reperiri magis nobis desideramus afferri, pro qua re tuam quoque uenerationem obsecramus, ut scribere etiam ipse digneris ad illarum partium sacerdotes, hoc est Ecclesie Antiochene, Alexandrine, Constantinopolitane, et si aliis  etiam placuerit tue sanctitati, ut inde ad nos iidem canones apud Niceam ciuitatem a patribus constituti ueniant, te potissimum hoc beneficium cunctis occidentalibus Ecclesiis in Domini adiutorio conferente. Quis enim dubitet exemplaria esse uerissima concilii in Grecia Nicene synodi congregate, que tam de diuersis locis et de nobilibus Grecis Ecclesiis allata et comparata concordant? Quod donec fiat, hec que in commonitorio supradicto nobis allegata sunt de appellationibus episcoporum ad Romane Ecclesie sacerdotem et de clericorum causis apud suarum prouinciarum episcopos terminandis nos utique ad probationem seruaturos esse profitemur, beatitudinem tuam ad hoc nos adiuturam in Dei uoluntate confidimus; cetera uero que in nostra synodo  gesta uel firmata sunt, quoniam supradicti fratres nostri, Faustinus cepiscopus, Philippus et Asellus presbyteri secum ferunt, si dignatus fueris tue nota faciant sanctitati. Et alia manu, Dominus noster te nobis annis plurimis custodiat, beatissime frater. Amen. Aurelius episcopus Carthaginis, Alippius, Augustinus, Possidius, Marinus, ceteri episcopi ducenti quatuordecim subscripserunt.





XIII. Incipiunt rescripta ad concilium Africanum Cyrilli Alexandrini episcopi, ubi authentica Niceni concilii translata de Greco per Innocentium presbyterum transmisit, que et epistole cum concilio Niceno per memoratum presbyterum Innocentium et Marcellum subdiaconum Ecclesie Carthaginensis sancto Bonifacio episcopo Romane Ecclesie, die sexta Kalend. Decembris sunt directa.

Dominis honorabilibus sanctis fratribus et cepiscopis  AURELIO et uALENTINIANO, sed et omni sancte congregationi in Carthaginensi synodo congregate CYRILLUS salutans in Domino caritatem uestram.

Scripta uenerationis uestre multam habentia querimoniam cum omni letitia per filium nostrum Innocentium presbyterum suscepi, quibus a nobis speratis, ut de scrinio nostre Ecclesie uerissima exemplaria ex authentica synodo apud Niceam ciuitatem metropolim Bithynie a sanctis patribus constituta atque firmata sub nostre fidei professione uestre dilectioni dirigamus; unde, domini honorabiles fratres, salute preeunte, necesse habui per harum latorem filium nostrum Innocentium presbyterum fidelissima exemplaria ex authentica synodo in Nicea  ciuitate Bithynie habita uestre caritati dirigere, quod et in ecclesiastica historia inquirentes inuenietis. De Pascha  nuntiamus uobis, XuII Kalend. Maii nos futura indictione celebrare. Et alia manu, Deus et Dominus noster sanctam uirginem congregationem uestram custodiat, quod optamus, karissimi fratres.



Epistola Attici Constantinopolitani episcopi ad eosdem.

Dominis sanctis merito beatissimis fratribus et cepiscopis, Aurelio, ualentino, uel ceteris karissimis in synodo apud Carthaginem habita constitutis, Atticus episcopus. Per filium nostrum Marcellum subdiaconum nostrum scripta dilectionis uestre cum omni gratiarum actione suscepi, Domino gratias agens, quod merui tantorum fratrum benedictione  perfrui, Domini beatissimi fratres. Scripsistis sane ut uerissimos canones apud Niceam ciuitatem metropolim Bithynie a Patribus constitutos, sub astipulatione dirigam. Et quis est qui communem fidem uel statuta a Patribus firmata suis fratribus deneget? Qua de re per eumdem filium meum Marcellum subdiaconum nostrum nimium festinantem, sicuti statuti sunt in Nicea ciuitate a Patribus, canones integros  direxi, petens ut pro me plurimum uestra sancta congregatio orare iubeat. Et alia manu, Dominus noster sanctitatem uestram custodiat, quod optamus, sanctissimi fratres.


Incipiunt exemplaria Niceni concilii directa Africano concilio a memoratis pontificibus post consulatum gloriosissimorum imperatorum, Honorii XII, Theodosii uII consulibus sexto Kalend. Decembris.  SYMBOLUM.

Credimus in unum Deum Patrem omnipotentem, uisibilium necnon inuisibilium conditorem, et in unum Dominum nostrum Iesum Christum Filium Dei, natum ex Patre, unigenitum, hoc est ex substantia Patris, Deum ex Deo, lumen ex lumine, Deum uerum ex Deo uero, natum, non creatum, eiusdem cum Patre substantie, per quem omnia facta sunt, celestia et terrena. Qui propter nos homines et propter nostram salutem descendit, et incarnatus est, et homo factus, passus est, et resurrexit tertia die. Ascendit in celum, uenturus inde iudicare uiuos et mortuos, et in Spiritum sanctum. Eos uero qui dicunt, erat tempus quando non erat, et quia ex nichilo factus, uel ex alia substantia uel essentia esse, aut  mutabilem, aut conuertibilem Filium Dei dicunt, anathematizat catholica et apostolica Ecclesia.

Huic symbolo fidei etiam exemplaria statutorum eiusdem concilii Niceni annexa sunt de Greco in Latinum translata a Teilone et Thearisto Constantinopolitano.


Incipiunt capitula eiusdem Niceni concilii.

    1. De eunuchis qui seipsos abscindunt.
    2. De his qui ex gentibus post baptismum ad clericatus ordinem promouentur.
    3. De commanentibus cum mulieribus.
    4. De ordinatione episcoporum.
    5. De excommunicatis.
    6. De priuilegiis que quibusdam ciuitatibus competunt.
     7. De episcopo Elie, id est Hierosolymorum.
    8. De his qui dicuntur Cathari, id est mundi.
    9. De his qui ad sacerdotium sine examinatione promoti sunt.
    10. De lapsis ignoranter ordinatis.
    11. De his qui negauerunt, et habentur in locis.
    12. De his qui abrenuntiant, et iterum ad seculum sunt reuersi.
    13. De his qui in exitu communionem requirunt.
    14. De catechumenis lapsis.
    15. De clericis ne de ciuitate ad alim transeant.
    16. De his qui in ecclesiis in quibus prouecti sunt minime perdurauerunt.
    17. De clericis qui usuras accipiunt.
     18. De priuilegiis presbyterorum.
    19. De his qui a Paulo Samosateno ad ecclesiam ueniunt.
    20. De flectendo genu.
    21. De obseruatione Niceni concilii, ut nulla de reliquo uarietas oriatur in ecclesiis.


CAP. 1. Si quis per languorem a medicis sectus est, aut a barbaris abscissus est, iste remaneat in clero. Si quis autem sanus se abscidit, istum et in clero positum abstinere oportet, et de cetero nullum talium debere promoueri. Sicut autem hoc manifestum est, quia de his qui hanc rem excogitant, audentque seipsos abscindere dictum sit, sic eos qui a barbaris, aut a dominis castrati sunt, inueniuntur autem alias digni, tales ad clerum applicat canon.

 2. Quia multa aut necessitate, aut aliter cogentibus hominibus facta sunt contra canonem ecclesiasticum, ut homines ex gentili uita nuper accedentes ad fidem, et in paruo tempore catechizati, statim ad spiritale lauacrum ducantur, et simul cum baptizati fuerint promoueantur ad episcopatum, aut ad presbyterium, placuit de cetero nichil tale fieri. Nam et tempore opus est ei qui catechizatur, et post baptisma approbatio amplior, manifesta enim est apostolica scriptura, que dicit: Non neophitum, ne forte in superbiam elatus in iudicium incidat, et laqueum diaboli. Si autem, procedente tempore, aliquod animi peccatum inueniatur circa huiusmodi 85 personam, et conuincatur a duobus aut tribus testibus, ipse cesset a clero. Si quis autem preter  hec facit quasi aduersus magnum concilium se efferens, ipse periclitabitur de clero.

3. Interdixit omnimodo sanctum concilium, neque episcopum, neque presbyterum, neque diaconum, neque ex toto eum qui in clero est, habere secum subintroductam mulierem, nisi forte matrem aut sororem, aut eas solas personas que refugiuntomnes suspicione.

4. Episcopum oportet maxime quidem ab omnibus qui sunt intra prouinciam episcopis ordinari; si autem hoc difficile fuerit, aut propter urgentem necessitatem, aut propter longitudinem itineris, omni modo tres in unum conuenientes consentientibus, et his qui absentes sunt episcopis et spondentibus per scripta, tunc manus impositionem fieri. Confirmatio autem eorum que fiunt danda est unicuique  a sue prouincie metropolitano.

5. De eis qui excommunicantur, siue de clero sint, siue de laico agmine, ab episcopis per singulas prouincias obtineat sententia, iuxta canones eos qui ab aliis abiiciuntur, ab aliis non recipiendos. Requiratur autem ne pusillanimitate, aut pertinacia, aut aliqua alia molestia episcopi sint excommunicati. Ut ergo hoc decentius requiratur bene placuit, singulis annis per singulas prouincias bis in anno concilia fieri, omnibus simul episcopis in unum congregatis, ut tales questiones requirantur. Et ita qui manifeste offenderint episcopum, rationabiliter excommunicati apud omnes esse putentur, quandiu aut in commune aut episcopo placeat humaniorem  pro his ferre sententiam. Concilia autam fiant, unum quidem ante quadragesimam Pasche, ut omni pusillanimitate sublata, munus mundum offeratur Deo, secundum autem circa tempus autumni.

6. Antiquiores obtineant qui apud Aegyptum sunt, et Lybiam, et Pentapolin, ita ut Alexandrinus episcopus horum omnium exhibeat sollicitudinem, quia et urbis Rome episcopo similis mos est. Similiter autem et circa Antiochiam et in ceteris prouinciis priuilegia propria reseruentur metropolitanis Ecclesiis. Omnino autem manifestum est illud, quia si quis preter consilium metropolitani factus fuerit episcopus, hunc concilium magnum definiuit non debere esse episcopum, si uero communi omnium decreto rationabili secundum canonem ecclesiasticum  comprobato, duo aut tres propter proprias inimicitias contradixerint, obtineat sententia plurimorum.

7. Hierosolymitana consuetudo antiqua seruetur, ut Elie episcopus honoretur et habeat ordinem honoris, salua tamen metropolitani dignitate eiusdem prouincie.

8. Si aliquando uenerint ad catholicam Ecclesiam Cathari, placuit sicut et magne synodo eos ordinatos sic manere in clero. Ante omnia autem hec profiteri ipsos per scripturam oportet quod consentiant et sequantur catholica et apostolica dogmata. Hoc est et bigamis communicare, et his qui in persecutione lapsi sunt, circa quos et tempus constitutum est et dies definitus, et sequantur in omnibus, que placuerunt catholice Ecclesie episcopo, uel  presbytero, ubicunque autem omnes, siue in castellis, siue in ciuitatibus ipsi iuncti fuerint, ordinati, qui inueniuntur in clero sint in eodem habitu, quotquot autem catholice Ecclesie episcopo uel presbytero exstante accedunt, manifestum est quod episcopus ecclesie habebit dignitatem episcopi. Qui autem nominatur apud eos episcopus presbyteri honorem habebit, nisi forte placuerit episcopo honoris eum nomine frui, sin uero non hoc ei placuerit, prouidebit ei locum aut cor episcopatus aut presbyterii, ut in clero omnino esse uideatur, quatenus non in ciuitate duo sint episcopi.

9. Si qui sine examinatione promoti sunt episcopi aut presbyteri, uel cum discutiuntur confessi sunt que peccauerunt, uel si ab aliis conuincantur,  et confitentibus contra canonem homines commoti manus eis imposuerunt, tales canon non suscipit, sed abiicit, hoc enim quod irreprehensibile est, defendit catholica Ecclesia.

10. Quicunque de lapsis ordinati sunt per ignorantiam aut dissimulationem ordinantium, hoc non preiudicat canoni ecclesiastico, cogniti etenim deponuntur.

11. De his qui preuaricati sunt preter necessitatem aut preter oblationem facultatum, aut preter periculum, uel tale aliquid quod factum est sub tyrannide Licinii, placuit sancto concilio  humanitate tamen subuenire eis, quotquot igitur sincere penitent, tres annos inter audientes sint.  Qui lapsi sunt fideles, septem annos succumbant, duobus uero annis sine oblatione populo communicent in orationibus.

12. Quicunque uocati sunt per gratiam et primordia demonstrantes bona deposuerunt cingulum militie, postea uero ad proprium uomitum reuoluti sunt, ita ut aliqui et pecuniam conferant et beneficiis militiam repetant, isti decem annos succumbant post triennium auditionis tempus. Sed in his omnibus oportet discutere uoluntatem et speciem penitentie, quotquot enim timore et lacrymis et perseuerantia et bonis operibus conuersationem non simulatione demonstrant, isti adimplentes constitutum tempus auditionis orationibus merito communicabunt, et postea licebit episcopo humanius de his aliquid cogitare,  qui autem indiscrete tulerunt et ingressum sibi sufficere arbitrati sunt ad conuersionem, definitum omne compleant tempus.

13. De exeuntibus de corpore uetus et canonica lex custodiatur et nunc, ut qui mori sperantur nouissimo iuuamine non priuentur. Si uero desperatus communione sumpta, et oblatione percepta, iterum conualescat, sit inter eos qui orationibus tantum communicant, generaliter autem homini morituro petenti sibi communionis gratiam episcopus probabiliter oblationem ei contradat.

14. De catechumenis lapsis placuit sicut et magne synodo, ut triennio tantum audiant, postea orent cum catechumenis.

15. Propter grandem tumultum et seditiones que  fiunt, placuit omnimode auferri consuetudinem que est contra canonem in aliquibus partibus admissa, ita ut de ciuitate in ciuitatem, nec episcopum, nec presbyterum, neque diaconum transferri liceat. Si quis autem post sancti et magni concilii definitionem tale aliquid agere tentauerit, aut se dederit huiuscemodi negotio, cassabitur huiusmodi machinatio, et restituatur ecclesie in qua aut episcopus aut presbyter aut diaconus fuerit ordinatus.

16. Hi qui facile se periculis ingerentes, neque timorem Dei ante oculos habentes, neque ecclesiasticum canonem scientes discedunt ab ecclesia presbyteri aut diaconi, aut quicunque sunt in canone constituti, isti nullo modo suscipi debent ab alia  ecclesia, sed omnem eis necessitatem imponi oportere ut ad proprias parochias reuertantur, pertinaces autem excommunicatos esse oportet, si autem aliquis ausu temerario subripuerit ad alterum pertinentem et ordinauerit in sua ecclesia, non consentiente episcopo a quo discesserat clericus qui in canone constituitur, infirma sit huiusmodi manus impositio.

17. Quoniam plures in canone constituti cupiditatem et lucra turpia sectantur, oblitique sacre Scripture dicentis, »Qui pecuniam suam non dedit ad usuram,« cum fenerantur aliis centesimas exigunt, iuste statuit sanctum et magnum concilium, ut si quis inuentus fuerit post hanc definitionem usuram accipiens,  aut aliud aliquid excogitans turpis lucri gratia, abiiciatur a clero, et alienus a canone sit.

18. Peruenit ad sanctum et magnum concilium quod in quibusdam locis aut ciuitatibus presbyteris gratiam sacre communionis diaconi porrigant, quod neque canon neque consuetudo tradidit, ut qui potestatem offerendi non habent his qui offerunt corpus Christi porrigant. Sed etiam hoc quoque innotuit quod quidam diaconi ante episcopos contingant eucaristiam. Omnia igitur hec amputentur, et maneant diaconi in proprio ordine, scientes quod episcoporum quidem ministri sunt, presbyteris autem inferiores existunt, accipiant autem ex ordine eucaristiam post presbyteros eis dante aut episcopo aut presbytero, sed nec sedere eis in medio presbyterorum  liceat. Quod si hoc fiat, preter canonem et preter ordinem probatur existere, si quis autem obtemperare noluerit, post hanc definitionem cesset a diaconio.

19. De Paulianistis refugientibus ad Ecclesiam catholicam definitio prolata est rebaptizari eos omnino, si qui uero ex eis, preterito tempore, fuerit in clero, si quidem sine querela et reprehensione fuerint, post baptismum ordinentur ab episcopo Ecclesie catholice, si uero discussio eos minus idoneos inuenerit, deponi eos conuenit. Similiter autem et de diaconibus et omnino de his qui sub canone conuersantur, eadem forma seruabitur. Meminimus autem de diaconissis que in eadem specie sunt, quia manus impositionem aliquam non habent, ut omnino inter  laicas computentur.

20. Quoniam sunt quidam qui die Dominico flectant genua, et in diebus Pentecostes, placuit de hoc sancte et magne synodo cunctos in omnibus locis consonanter et consentienter stantes Deum orare debere.

21. Sanctum concilium traditis omnibus et rite dispositis ut Ecclesiarum pax et fides in orientis atque occidentis partibus una eademque seruetur, hec ecclesiastica statuta necessario credimus inferenda.


Explicit exemplar Niceni concilii.





Epistola Africani concilii ad Celestinum.

XIu. Domino dilectissimo et honorabili patri Celestino, Aurelius, Palestinus, Antonius, Tutus seruus  Dei, Terentius, Fortunatus, Martianus, Ianuarius, Optatus, Celticius, Donatus, Theasius, uincentius, Fortunatianus, et ceteri qui uniuersali Africano concilio Carthaginis adfuimus, optaremus si quemadmodum sanctitas uestra de aduentu Apiarii letatos uos fuisse missis per compresbyterum nostrum Leonem litteris intimauit, ita nos quoque de eius purgatione hec scripta cum letitia mitteremus, esset profecto et nostra et uestra modo alacritas certior, nec festinata prepropera uiderentur que adhuc tam de audiendo quam de audito precesserant. Adueniente sane ad nos sancto fratre et cepiscopo nostro Faustino concilium congregauimus, et credidimus ideo cum illo missum, quoniam sicut per eius operam presbyterio ante  redditus fuerat, ita nunc posset de tantis criminibus a 86 Thabracenis obiectis eo laborante purgari, cuius tanta ac tam immania flagitia decursus nostri concilii examen inuenit, ut memorati patrocinium potius quam iudicium ac defensoris magis operam quam disceptatoris iustitiam superarent. Nam primum quantum obstiterit omni congregationi diuersas iniurias ingerendo, quasi ecclesie Romane asserens priuilegia, et uolens eum a nobis in communionem suscipi, quem tua sanctitas credens appellasse quod probare non potuit communioni reddiderat, quod minime tamen licuit, quod etiam gestorum melius ex lectione cognosces, triduano tamen laboriosissimo agitato iudicio cum diuersa eidem obiecta afflictissime quereremus uel moras cepiscopi nostri Faustini,  uel tergiuersationes ipsius Apiarii, quibus nefandas turpitudines occulere conabatur, Deus iustus iudex, fortis et patiens et longanimis, magno compendio resecauit. Tetriore quippe ac putridiore obstinatione compressa, qua tantum liuidum cenum impudentia negationis uolebat obruere, Deo nostro eius conscientiam cohortante, et occulta que illius in corde tanquam in uolutabro criminum iam damnabat etiam hominibus publicante, repente in confessione cunctorum obiectorum flagitiorum dolosus negator erupit, et tandem de omnibus incredibilibus opprobriis spontaneus, se ipse conuicit, atque ipsam quoque nostram spem, qua eum et credebamus, et optabamus de tam pudendis maculis posse purgari, conuertit in gemitus, nisi quoniam istam nostram mestitiam  uno tantum solatio mitigauit, quod et nos labore diuturnioris questionis absoluit, et suis uulneribus qualemcunque medelam, et si in uita ac sua conscientia reluctante confessione prouidit, domine frater. Prefato itaque debite salutationis officio plurimum impendio deprecamur, ut deinceps ad uestras aures hinc uenientes non facilius admittatis nec a nobis excommunicatos in communionem ultra uelitis excipere, quia hoc etiam Niceno concilio definitum facile aduertit uenerabilitas tua. Nam et si de inferioribus clericis uel laicis uidetur ibi precaueri, quanto magis hoc de episcopis uoluit obseruari, nec in sua prouincia communione suspensi a tua sanctitate temere uel festinato, prepropere uel indebite  uideantur communioni restitui, presbyterorum  quoque et sequentium clericorum improba refugia, sicut te dignum est, repellat sanctitas tua, quia et nulla patrum definitione hoc ecclesie derogatum est Africane, et decreta Nicena siue inferioris gradus clericos, siue episcopos ipsos suis metropolitanis episcopis apertissime commiserit. Prudentissime enim iustissimeque uiderunt quecumque negotia in suis locis ubi orta sunt finienda, nec unicuique prouidentie gratiam spiritus defuturam qua equitas a Christi sacerdotibus, et prudenter uideatur, et constantissime teneatur, maximeque unicuique concessum est, si iudicio fuerit offensus cognitorum, ad concilia prouincie sue, uel etiam uniuersale prouocare, nisi forte quisquam est qui credat unicuilibet posse Deum nostrum examinis inspirare iustitiam,  et innumerabilibus cougregatis in concilium Nicenum sacerdotibus denegare, aut quomodo ipsum transmarinum iudicium ratum erit, ad quod testium necessarie persone uel propter senectutis infirmitatem, uel multis aliis intercurrentibus impedimentis adduci non potuerunt. Nam ut aliqui tanquam a tue sanctitatis latere mittantur, nulla inuenimus patrum synodo constitutum, quia illud quod pridem per eumdem cepiscopum nostrum Faustinum tanquam ex parte Niceni concilii exinde transmisistis in conciliis uerioribus, que accipiuntur Niceni a sancto Cyrillo cepiscopo nostro Alexandrine ecclesie et a uenerabili Attico Constantinopolitano antistite ex Authentico missis, que etiam antehac per Innocentium presbyterum et Marcellum subdiaconum,  per quos ad nos ab eis directa sunt, uenerabilis memorie Bonifacio episcopo predecessori nostro a nobis transmissa sunt, in quibus tale aliquid non potuimus reperire. Exsecutores etiam clericos uestros quibusque petentibus nolite mittere, nolite concedere, ne famosum typum seculi in Ecclesiam Christi que lucem simplicitatis et humilitatis diem Domini uidere cupientibus prefert, uideamur inducere. Nam de fratre nostro Faustino, amoto iam pro suis nefandis nequitiis de Christi Ecclesia dolendo Apiario securi sumus, quod eum probitate ac moderatione tue sanctitatis, salua fraterna caritate ulterius in Africa minime sustinere patiatur, et alia manu: Dominus noster sanctitatem uestram euo  longiore orantem pro nobis custodiat, domine frater.





INCIPIUNT CAPITULA CONCILII CARTHAGINENSIS SEPTIMI.


     1. De excommunicatis ut ad clericorum accusationem non admittantur.
    2. De personis quibus clericorum accusatio interdicitur.
    3. De his qui primum crimen obiectum non probarunt  ut ad cetera non admittantur.
    4. De personis que aduersus clericos testimonium dicere prohibentur.
    5. De eo quem solo testimonio presumpserit excommunicandum.







INCIPIT CONCILIUM CARTHAGINENSE SEPTIMUM TRIGINTA OCTO EPISCOPORUM.


 Post consulatum gloriosissimorum imperatorum Honorii tertii, et Theodosii octaui, Augustorum,  tertio Kalendis Iulii Carthagine, in secretario basilice restitute, cum Aurelius episcopus una cum  Faustino ecclesie Potentine prouincie Italie Piceni legato Romane Ecclesie, uincentio Culusiano, Fortunatiano Neapolitano, Mauriano Uzipparensi, Adeodato Simidico, Pentadio Carpitano, Rufiniano Muzuensi, Pretexato Sicilibensi, Quoduultdeo uerensi, Candido Abiritano, Galloniano Uticensi legatis, prouincie Numidie, proconsularis, Alippio Tagensi, Augustino Hippone Regiensi, et Possidio Calamensi legatis prouincie Numidie, Maximiano Aquiregni, Iocundo Suffitulensi, et Hilarino Herreocelorum legatis prouincie Bizancene, Nouato Sititensi, et Leone Optensi legatis prouincie Mauritanie Sitifensis, Niuello Rusurensi, Laurentio Icositano, et Numeriano Nusgumensi legatis, prouincie Mauritanie Cesariensis, ab uniuersis concilio iudicibus delectis astantibus diaconibus consedisset, et  quibusdam peractis multi episcopi ceterorum peragendorum moras se conquererentur sustinere non posse, et ad proprias ecclesias festinarent, placuit uniuerso concilio, ut ab omnibus eligerentur de singulis quibusque prouinciis, qui propter alia peragenda residerent, et factum est ut hi adessent quorum subscriptiones eos adfuisse testantur.

CAP. I. Placuitque, quoniam superioribus conciliorum decretis de personis que admittende sunt ad accusationem clericorum iam constitutum est, et que persone non admittantur iam expressum est, idcirco definimus eum rite ad accusationem non admitti, qui posteaquam excommunicatus fuerit in ipsa adhuc excommunicatione constitutus, siue sit  clericus, siue laicus, accusare uoluerit.

II. Item placuit, ut omnes serui uel proprii liberti ad accusationem non admittantur, uel omnes quos ad accusanda publica crimina leges publice non admittunt, omnes enim infamie maculis aspersi, id est, histriones ac turpitudinibus subiecte persone, heretici etiam, siue pagani, siue Iudei, sed tamen omnibus quibus accusatio denegatur, in causis propriis accusandi licentia non neganda.

 III. Item placuit, quotiescunque clericis ab accusatoribus multa crimina obiiciuntur, et unum ex ipsis de quo prius egerit, probare non uoluerit, ad cetera non admittatur.

Iu. Testes autem ad testimonium non admittendos, qui nec ad accusationem admitti precepti sunt, uel etiam quos ipse accusator de domo sua produxerit, ad testimonium autem infra annos quatuordecim etatis sue non admittantur.

u. Item placuit, ut si quando episcopus dicit aliquem sibi soli proprium crimen fuisse confessum, atque ille neget, non putet ad iniuriam suam episcopus pertinere, quod illi soli non creditur, et si scrupulo proprie conscientie se dixit neganti nolle communicare, quamdiu excommunicato non communicauerit  suus episcopus eidem episcopo, ab aliis non communicetur episcopis, ut magis caueat episcopus, ne dicat in quemquam quod aliis documentis conuincere non potest. Et subscripserunt Aurelius episcopus ecclesie Carthaginensis, Faustinus Potentine prouincie Piceni, Alippius Tagastensis legatus prouincie Numidie, Augustinus Hippone Regiensis legatus Numidie prouincie, Possidius episcopus Calamensis legatus prouincie Numidie, Nouatus Sitifensis legatus prouincie eiusdem, Leo Optensis legatus prouincie Mauritanie Sitifensis, Mauritanius Uzipparitanus, Rufianus Muzensis, Quoduultdeus uerensis, Candidus Abiritanus Germanicianorum, Gallonianus Uticensis, Iocundus Suffetule legatus prouincie Bizancene, Hilarinus Horreocellensis  legatus prouincie Bizancene, Maximianus Suffetulensis legatus prouincie Bizancene, Maximianus Aquiregnis legatus prouincie Bizancene, Niuellus Rusurensis legatus prouincie Cesariensis, Laurentius Icositanus legatus prouincie Cesariensis, Numerianus Nusgumensis legatus prouincie Cesariensis, Philippus presbyter ecclesie Romane, Asellus presbyter legatus Ecclesie Romane.





INCIPIUNT CAPITULA CONCILII MILEuITANI.


     1. Contra Pelagianos qui dicunt etiam sine peccato mori potuisse Adam.
     2. Quod iuxta Apostoli testimonium etiam paruuli qui nichil peccati adhuc commiserunt omnes in peccatorum remissione ueraciter baptizentur.
    3. Quod gratia Dei non solum peccata dimittit, sed etiam adiuuat ne committantur.
    4. Quod per gratiam Dei sciamus quid facere debeamus et diligere ut faciamus.
    5. Quod gratia Dei prestet ut lex impleatur, non  facile quasi sine gratia Dei difficilius possit impleri.
    6. Quod iuxta sententiam Ioannis euangeliste: Nemo sit qui esse possit sine peccato.
    7. Quod unicuique etiam iusto non solum pro aliis, sed et pro semetipso dicere oporteat: Dimitte nobis debita nostra.
     8. Quod a sanctis ueraciter dicitur: Dimitte nobis debita nostra.
     9. Quod ad communes causas Ecclesie generale concilium congregari oporteat, in priuatis uero causis speciale uniuscuiusque prouincie.
    10. Ut epistolas ad concilium euocandum metropolitanus subscribat, et dirigat.
    11. Ut de hereticis et infidelibus quidquid in concilio constituitur a principe impleretur.
    12. Ut preces et orationes composite  non dicantur.
    13. Ut posteriores anterioribus episcopis non preferantur, nec inconsultis primatibus suis aliquid agere presumant.
    14. Ut episcopi pro tempore consecrationis sue litteras ab ordinatoribus habeant.
     87 15. Ut ubi primum quis legerit, ibi permaneat clericus.
    16. Ut pro causis ecclesiarum exsecutores uel aduocati a principe postulentur.
    17. Ut neque dimissus, neque dimissa alteri coniungantur.
    18. De his qui in sua prouincia non communicant ubi alibi non communicent.
    19. De clericis qui apud principem seculare iudicium aut synodale impleuerint.
    20. Ut sine formatis nemo ad comitatum proficiscatur, et qualiter formate fiant.
     21. De episcopis qui quod repetere poterant, pretermissa synodo inuaserunt.
    22. De clericis qui de iudicio episcoporum suorum conqueruntur.
    23. De his qui apud hereticos penitentiam acceperunt.
    24. De episcopis negligentibus aduersus hereticos.
    25. Unde supra.
    26. De uirginibus que infra uiginti quinque annos, necessitate cogente, uelantur.
    27. De episcopis qui post acta Carthaginensis synodi retenti sunt ad reliqua peragenda.







INCIPIT CONCILIUM MILEuITANUM.


 Gloriosissimis imperatoribus Arcadio et Honorio, Augustis uiris, clarissimis consulibus, sexto Kalendas Septembris in ciuitate Mileuitana, in secretario basilice cum Aurelius episcopus Ecclesie Carthaginensis in concilio uniuersali consedisset, astantibus diaconibus, Aurelius episcopus dixit: Quoniam Ecclesie sancte unum est corpus, omniumque membrorum caput est, unum factum est, uolente Domino, ac nostram infirmitatem iuuante, ut ad hanc ecclesiam conueniremus dilectionis et fraternitatis gratia inuitati, unde queso caritatem uestram, quia ita credendum est, quod noster accessus ad uos nec superfluus nec insuauis est cunctis, ideoque pariter quedam de causis fidei, unde nunc questio Pelagianorum imminet, in hoc cetu sanctissimo primitus  tractentur, deinde subsequantur, et aliqua que discipline ecclesiastice necessaria existunt.

CAP. I. Placuit ergo omnibus episcopis qui fuerunt in hac sancta synodo, constituere hec que in presenti concilio definita sunt, ut quicunque dicit: Adam primum hominem mortalem factum, ita ut siue peccaret, siue non peccaret, moreretur in corpore, hoc est de corpore exiret, non peccati merito, sed necessitate nature, anathema sit.

II. Item placuit, ut quicunque paruulos recentes ab uteris matrum baptizandos negat, aut dicit quidem: In remissionem peccatorum eos baptizari, sed nichil ex Adam trahere originalis peccati quod regenerationis lauacro expietur, unde fit consequens, ut in eis forma baptismatis in remissionem peccatorum  non uera, sed falsa intelligatur, anathema sit, quoniam non aliter intelligendum est quod ait Apostolus, per unum hominem peccatum intrauit in mundum, et per peccatum in nos, et ita in omnes homines pertransiit, in quo omnes peccauerunt, nisi quemadmodum Ecclesia catholica ubique diffusa semper intellexit, propter hanc enim regulam fidei etiam paruuli qui nichil peccatorum in semetipsis adhuc committere potuerunt, ideo in peccatorum remissione ueraciter baptizantur, ut in eis regeneratione mundetur quod generatione traxerunt.

III. Item placuit ut quicunque dixerit gratiam Dei,  in qua iustificamur per Iesum Christum Dominum nostrum ad solam remissionem peccatorum ualere, que iam commissa sunt, non etiam ad adiutorium ut non committantur, anathema sit

Iu. Item quisquis dixerit eamdem gratiam Dei per Iesum Christum Dominum nostrum propter hoc tantum nos adiuuare ad solam non peccandum, quia per ipsam nobis reuelatur et aperitur intelligentia mandatorum ut sciamus quid appetere, quid uitare debeamus, non autem per illam nobis prestari, ut quod faciendum cognouerimus etiam facere diligamus atque ualeamus, anathema sit, cum dicat Apostolus: Scientia inflat, caritas uero edificat, ualde impium est ut credamus ad eam que inflat nos habere gratiam Christi, ad eam que edificat non habere,  cum sit utrumque donum Dei, et scire quid facere debeamus, et diligere ut faciamus, ut edificante caritate scientia non possit inflare, sicut autem de Deo scriptum est, qui docet hominem scientiam, ita etiam scriptum est.

u. Item placuit ut quicunque dixerit ideo nobis gratiam iustificationis  dari, ut quod facere per liberum iubemur arbitrium, facilius possimus implere per gratiam, tanquam et si gratia non daretur non quidem facile, sed tamen possimus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait, sine me difficilius potestis facere, sed ait, sine me nichil potestis facere.

 uI. Item placuit, quod ait sanctus Ioannes apostolus, si dixerimus quia peccatum non habemus, nosipsos seducimus, et ueritas in nobis non est, quisquis sic accipiendum putauerit, ut dicat propter humanitatem non oportere dici, nos non habere peccatum, non quia ueritas est, anathema sit. Sequitur eum Apostolus, et adiungit: Si autem confessi fuerimus peccata nostra, fidelis est et iustus qui remittat nobis peccata, et mundet nos ab omni iniquitate, ubi satis apparet hoc non tantum humiliter, sed etiam ueraciter dici; poterat enim Apostolus dicere: Si dixerimus quia non habemus peccatum, nos ipsos extollimus, et humilitas in nobis non est; sed cum  ait nosipsos decipimus, et ueritas in nobis non est, satis ostendit eum qui se dixerit non habere peccatum, non uerum loqui sed falsum.

uII. Item placuit, ut quicunque dixerit in oratione Dominica, ideo dicere sanctos, dimitte nobis debita nostra, ut non pro seipsis hoc dicant, quia non est eis iam necessaria ista petitio, sed pro aliis qui sunt in suo populo peccatores, et ideo non dicere unumquemque sanctorum, dimitte mihi debita mea, sed dimitte nobis debita nostra, ut hoc pro aliis potius quam pro se iustus petere intelligatur, anathema sit. Sanctus enim et iustus erat apostolus Iacobus cum dicebat, in multis enim offendimus omnes. Nam quare additum est omnes, nisi ut ista sententia conueniret, et in psalmo ubi legitur: Non intres in iudicium  cum seruo tuo, quia non iustificabitur in conspectu tuo omnis uiuens; et in oratione sapientissimi Salomonis: Non est homo qui non peccet; et in libro Iob: In manu omnis hominis signat, ut sciat omnis homo infirmitatem suam. Unde etiam Daniel sanctus et iustus cum in oratione pluraliter diceret: Peccauimus, iniquitatem fecimus, et cetera, que ibi ueraciter et humiliter confitetur, ne putaretur, quemadmodum quidam sentiunt hec non de suis, sed de populi sui potius dixisse peccatis, postea dixit: Cum orarem et confiterer peccata mea et peccata populi mei Domino Deo nostro, noluit dicere peccata nostra, sed populi sui dixit et sua, quia futuros istos qui tam male intelligunt, tanquam propheta preuidit.

 uIII. Item placuit, ut quicunque uerba ipsa Dominice orationis ubi dicimus: Dimitte nobis debita nostra, ita uolunt a sanctis dici, ut humiliter non ueraciter hoc dicatur, anathema sit. Quis enim ferat orantem et non hominibus, sed ipsi Domino mentientem qui labiis sibi dicit dimitti uelle, et corde dicit, que sibi dimittantur, debita non habere? Hucusque de fide contra Pelagianos, nunc regule tractantur ecclesiastice.

IX. Placuit ut non sit ultra fatigandis fratribus anniuersaria necessitas, sed quoties exegerit causa communis, id est, totius Africe undecunque ad hanc sedem pro concilio date littere fuerint, congregandam esse synodum in ea prouincia ubi opportunitas persuaserit, cause autem que communes non sunt,  suis prouinciis iudicentur.

X. Placuit etiam pati ut omnium episcoporum epistolis omnibus de concilio dandis sanctitas tua sola subscribat.

XI. Placuit et illud aduersus hereticos, uel paganos, uel eorum superstitiones, ut legati missi de hoc glorioso concilio quidquid utile prouiderint a gloriosissimis principibus impetrent.

XII. Placuit etiam et illud, ut preces uel orationes, seu misse que probate fuerint in concilio, siue prefationes, siue commendationes, seu manus impositiones ab omnibus celebrentur, nec alie omnino dicantur in ecclesia, nisi que a prudentioribus tractate uel comprobate in synodo fuerint, ne forte  aliquid contra fidem per ignorantiam, uel per minus studium sit compositum.

XIII. Palentinus episcopus dixit: Si permittit bonum patientie uestre, prosequar ea que necessaria sunt ecclesiastice discipline. Scimus enim sic inuiolatam permansisse ecclesiasticam disciplinam, ita ut nullus fratrum prioribus suis se aliquando auderet anteponere, sed officiis legitimis id semper exhibitum est prioribus, quod ab insequentibus rationabiliter semper acciperetur. Hunc ordinem iubeat sanctitas uestra melius uestris interlocutionibus roborare. Aurelius episcopus dixit: Non decuerat quidem ut hec repeteremus, nisi forte existerent inconsiderate mentes quorumdam que ad hec statuenda nostros acuerent sensus, sed et communis  hec causa est quam insinuauit frater et cepiscopus noster, ut unusquisque nostrum ordinem sibi decretum a Deo cognoscat, et posteriores anterioribus deferant, nec eis inconsultis aliquid agere presumant. Qua de re oportet eos qui putauerint spretis maioribus aliquid presumendum competenter esse ab omni concilio cercendos. Uniuersi episcopi dixerunt: Hic ordo et a patribus et a maioribus est seruatus, et a nobis Deo propitio seruabitur, saluo etiam iure primatus Numidie et Mauritanie.

XIu. Deinde placuit ut quicunque deinceps ab episcopis ordinantur, litteras accipiant ab ordinatoribus suis manu eorum subscriptas, continentes consulem et diem, ut nulla altercatio de posterioribus uel anterioribus oriatur.

 Xu. Item placuit ut quicunque in ecclesia uel semel legerit ab alia ecclesia, ad clericatum non teneatur.

XuI. Placuit preterea, ut exsecutoribus in omnibus iustis desideriis impartiatur, placuit etiam ut petatur a gloriosissimis imperatoribus, ut iubeant iudicibus dare petitos sibi defensores scholasticos 88 qui in actu sint, uel in officio defensionum causarum ecclesiasticarum, ut more sacerdotum prouincie, id est, ipsi qui defensionem ecclesiarum susceperint, habeant facultatem pro negotiis ecclesiarum  uel ad obsistendum callide decipientibus uel obrepentibus, uel ad necessaria suggerenda ingredi iudicum secretaria.

 XuII. Placuit ut secundum euangelicam et apostolicam disciplinam, neque dimissus ab uxore neque dimissa a marito alteri coniungantur, sed ita maneant, aut sibimet reconcilientur, quod si contempserint ad penitentiam redigantur, in qua causa legem imperialem petendam promulgari.

XuIII. Placuit, ut quicunque non communicans in prouincia propria in aliis prouinciis uel transmarinis partibus ad communicandum obrepserit, iacturam communionis uel Clericatus excipiat.

XIX. Placuit, ut quicunque ad imperatorem cognitionem iudiciorum publicorum ab episcopis petierit, honore proprio priuetur, si autem episcopale  iudicium ab imperatore postulauerit, nichil ei obsit.

XX. Placuit, ut quicunque clericus propter necessitatem suam alicubi ad comitatum ire uoluerit, formatam ab episcopo suo accipiat, quod si sine formata uoluerit pergere, a communione remoueatur, quod si alicubi ei repentina necessitas orta fuerit ad comitatum pergendi, alleget apud episcopum loci eius ipsam necessitatem, et de hoc scripta eiusdem episcopi deferat, formate autem que a primatibus, uel a quibuscunque episcopis clericis propriis dantur, habeant diem Pasche. Quod si adhuc eiusdem anni Pasche dies incerta est, ille precedens adiungatur quomodo solet post consulatum in publicis gestis ascribi.

XXI. Item placuit, ut quicunque episcopi, quascunque  ecclesias uel plebes quas ad suam cathedram estimant pertinere, non ita repetunt ut causas suas episcopis iudicantibus agant, sed si in alio retinente irruerint, siue uolentibus siue nolentibus plebibus cause sue detrimentum patiantur, et quicunque iam hoc fecerint, si nondum est inter episcopos finita contentio, sed adhuc inde contendunt, ille inde discedat, quem constiterit pretermissis iudiciis ecclesiasticis irruisse, nec sibi quisque blandiatur, si a primate ut retineat litteras, impetrarit, sed siue habeat litteras, siue non habeat, conueniat eum qui tenet, et eius litteras accipiat, ut eum appareat pacifice tenuisse ecclesiam ad se pertinentem; si autem ille aliquam questionem retulerit per episcopos iudices causa finiatur, siue eis primates dederint, siue  quos ipsos uicinos ex consensu delegerint.

XXII. Item placuit, ut presbyteri, diaconi, uel ceteri inferiores clerici in causas quas habuerint, si de iudiciis episcoporum suorum questi fuerint, uicini episcopi eos audiant, et inter eos quidquid est, finiant adhibiti ab eis ex consensu episcoporum suorum. Quod si et ab eis prouocandum putauerint, non prouocent, nisi ad Africana concilia, uel ad primates prouinciarum suarum, ad transmarina autem qui putauerit appellandum a nullo intra Africam in communione suscipiatur.

XXIII. Placuit, ut quicunque conuersus ab hereticis dixerit se apud eos penitentiam accipere, unusquisque catholicus episcopus requirat, ubi et ob quam causam apud eosdem hereticos penitentiam  susceperit, ut cum documentis certis hoc ipsum approbauerit sibi pro qualitate peccati, sicut eidem episcopo catholico uisum fuerit, tempus penitentie uel reconciliationis decernat.

XXIu. Item placuit, ut quicunque negligunt loca ad suam cathedram pertinentia in catholicam unitatem lucrari conueniantur a diligentibus uicinis episcopis, ut id agere non morentur, quod si intra sex menses a die conuentionis non hoc fecerint, qui potuerit eas lucrari ad ipsum pertineant, ita sane ut si ille ad quem pertinuisse uidebantur, probare potuerit magis illius electam negligentiam ab hereticis  impune ut ibi sint et suam diligentiam fuisse preuentam, ut eo modo eius cura solertior uitaretur, cum hoc iudices episcopi cognouerint, siue cathedre loca restituant. Sane si episcopi inter quos causa uersatur, diuersarum sunt prouinciarum, ille primas det iudices in cuius prouincia est locus de quo contenditur, si autem ex communi placito uicinos iudices elegerint, aut duo eligantur aut tres, quod si tres elegerint, aut omnium sententiam sequantur, aut duorum, iudicibus autem quos communis consensus elegerit, non liceat prouocare, et quisquis probatus fuerit pro contumacia nolle obtemperare iudicibus, cum hoc prime sedis episcopo fuerit probatum, det litteras ut nullus ei communicet episcoporum donec obtemperet.

 XXu. Si in matricibus cathedris episcopus negligens fuerit aduersus hereticos, conueniatur a uicinis episcopis diligentibus, et ei sua negligentia demonstretur, ut se excusare non possit; quod si ex die quo conuenitur intra sex menses, si in eius prouincia exsecutio fuerit, et non eos ad unitatem catholicam conuertendos curauerit, non ei communicetur donec impleat; si autem exsecutor ad loca non uenerit, non ascribatur episcopo, si autem probatum fuerit eum de communione illorum fuisse mentitum dicendo eos communicasse quos eo sciente non communicasse constiterit, etiam episcopatum amittat.

XXuI. Item placuit, ut quicunque episcoporum necessitate periclitantis pudicitie uirginalis, cum  uel petitor potens, uel raptor aliquis formidatur, uel si aliquo etiam mortis scrupulo periculoso compuncta fuerit, nec non uelata fuerit, aut exigentibus parentibus, aut his ad quorum curam pertinet, uelauerit uirginem, seu uelauit intra uiginti quinque annos etatis, non ei obsit concilium, quod de isto annorum numero constitutum est.

XXuII. Item placuit ne diutius uniuersi episcopi qui ad concilium congregati sunt, tenerentur ab uniuerso concilio ternos iudices de singulis prouinciis eligi, et electi sunt de prouincia Carthaginensi uincentius, Fortunatianus et Clarus de prouincia Numidie, Alippius Augustinus, et Restitutus de prouincia Bizancena, cum sancto sene Domitiano primate Cresconius, Iocundus et Melianus, de Mauritania  Sitifensi, Seuerianus, Asiaticus, et Donatus, de prouincia Tripolitana, Plautius qui ex more legatus unus est missus. Qui omnes cum sancto sene Aurelio uniuersa cognoscant, a quo petiit uniuersum concilium, ut cunctis siue gestis que confecta iam sunt, siue episcopis ipse subscribat, et subscripserunt. Aurelius episcopus Ecclesie Carthaginensis, huic decreto consensi et perlecto subscripsi; Donatianus Telepsensis prime sedis subscripsi; Augustinus Hippone Regiensis subscripsi. Similiter et omnes episcopi subscripserunt.


Hucusque concilia Africe.





SEQUUNTUR CONCILIA GALLIAE.





INCIPIUNT CAPITULA CONCILII ARELATENSIS.

     1. Ut uno die et tempore Pascha celebretur.
    2. Ut ubi quisque ordinatur, ibi permaneat.
    3. Ut qui in pace arma proiiciunt, excommunicentur.
    4. Ut aurige dum agitant excommunicentur.
    5. Ut qui in theatris conueniunt, excommunicentur.
    6. Ut in infirmitate conuersi manus impositionem accipiant.
    7. De presidibus, ut cum conscientia episcopi sui communicent.
    8. Ut ex heresi conuersi in Trinitate baptizentur.
    9. Ut qui confessorum litteras portant, alias accipiant.
    10. Ut cuius uxor adulterauit, ipse aliam non  accipiat.
    11. Ut femine fideles que gentibus se iunxerunt, excommunicentur.
    12. Ut clerici feneratores excommunicentur.
     13. Ut proditores fratrum, uel uasorum, seu Scripturarum cum uerberibus deponantur.
    14. Ut falsi accusatores fratrum usque ad exitum excommunicentur.
    15. Ut leuite non offerant.
    16. Ut penitentes ubi acceperint onerationem ibi communicent.
    17. Ut nullus episcopus alium conculcet episcopum.
    18. Ut diaconus nichil sine presbytero suo agat.
    19. Ut presbyteri sine conscientia episcoporum suorum nichil faciant.
    20. Ut peregrino episcopo locus sacrificandi detur.
    21. Ut sine tribus episcopis nullus episcopus ordinetur.
     22. Ut clericus alibi transiens excommunicetur.
    23. Ut apostate qui tardius reuertuntur, nisi per dignam penitentiam non recipiantur.







INCIPIT CONCILIUM ARELATENSE PRIMUM Habitum tempore Constantini imperatoris.


 Domino et sanctissimo Syluestro episcopo cetus episcoporum qui adunati fuerunt in oppido Arelatensi. Que decreuimus communi concilio caritatiue significamus, ut omnes sciant quid in futurum obseruare debeant.

CAP. I. De obseruatione Pasche Domini, ut uno die et tempore per omnem orbem obseruetur, et iuxta consuedinem litteras ad omnes tu dirigas.

II. De his qui in quibuscunque locis ordinati fuerint ministri, in ipsis locis perseuerent.

III. De his qui arma proiiciunt in pace, placuit, abstinere eos a communione.

Iu. De agitatoribus qui fideles sunt, placuit eos quandiu agitant a communione separari.

u. De theatricis, et ipsos placuit   a communione separari.

uI. De his qui infirmitate credere uolunt, placuit debere his manum imponi.

89 uII. De presidibus qui fideles ad presidatum prosiliunt ita placuit, ut cum promoti fuerint litteras accipiant ecclesiasticas communicatorias, ita tamen ut quibuscunque locis gesserint ab episcopo eiusdem loci cura de illis agatur, ut cum ceperint cum disciplina publica agere, tunc demum a communione  excludantur, similiter et de his fiat qui rempublicam agere uolunt.

uIII. De Arianis qui propria lege sua utuntur, ut rebaptizentur placuit. Si ad ecclesiam aliqui de hac heresi uenerint, interrogent eos nostre fidei sacerdotes symbolum, et si preuiderint in Patre et Filio et Spiritu sancto eos baptizatos, manus eis tantum imponatur, ut accipiant Spiritum sanctum. Quod si interrogati, non responderint hanc Trinitatem, non baptizentur.

IX. De his qui confessorum litteras afferunt, placuit ut sublatis eis litteris, alias accipiant communicatorias.

X. De his qui coniuges suas in adulterio deprehendunt, et iidem sunt adolescentes fideles et prohibentur  nubere, placuit ut in quantum potest consilium eis detur, ne uiuentibus uxoribus suis, licet adulteris, alias accipiant.

XI. De puellis fidelibus que gentibus iunguntur, placuit ut aliquanto tempore a communione separentur.

XII. De ministris qui fenerantur, placuit eos iuxta formam diuinitus datam a communione abstinere.

XIII. De his qui Scripturas sanctas tradidisse dicuntur,  uel uasa Dominica, uel nomina fratrum suorum, placuit nobis, ut quicunque eorum in actis publicis fuerit detectus, uel uerbis nudis ab ordine cleri amoueatur. Nam si iidem aliquos ordinasse fuerint deprehensi, et si in his qui ordinauerunt, ratio subsistit, non tamen illis subsistat ordinatio, quoniam multi sunt qui contra ecclesiasticam regulam pugnare uidentur, et per testes redemptos putant se ad accusationem admitti debere, qui omnino non admittantur, nisi  actis publicis docuerint omni se suspicione carere.

XIu. De his qui falso accusant fratres suos, placuit eos usque ad exitum non communicare, sed falsum testem  impunitum non licere esse.

 Xu. De diaconibus, quos cognouimus multis locis offerre, placuit minime fieri debere.

XuI. De his qui pro delicto suo a communione separantur, ita placuit, ut quibuscunque locis fuerant exclusi, eodem loco communionem consequantur.

XuII. Ut nullus episcoporum alium episcopum conculcet.

 XuIII. De diaconibus urbicis, ut non aliquid per se presumant, sed honor presbyteris reseruetur.

XIX. Ut presbyteri sine conscientia episcoporum nichil faciant.

XX. Ut peregrino episcopo locus satisfaciendi detur.

XXI. De his qui usurpant sibi quod soli debeant episcopum ordinare, placuit, ut nullus hoc sibi presumat, nisi assumptis sibi aliis septem episcopis, si tamen non potuerint septem, sine tribus fratribus non audeant ordinare.

XXII. De presbyteris aut diaconibus qui solent dimittere loca sua in quibus ordinati sunt et ad alia loca se transtulerunt, placuit ut his locis ministrent quibus prefixi sunt; qui, relictis locis suis,  ad alium locum se deferre uoluerint, deponantur.

XXIII. De his qui apostatant, et antequam se ad ecclesiam representent, nec quidem penitentiam agere querunt, et postea in infirmitate arrepti, petunt communionem, placuit eis non dandam communionem, nisi reuelauerint et agerint dignos fructus penitentie.


Explicit concilium Arelatense primum.





INCIPIUNT CAPITULA CONCILII SECUNDI ARELATENSIS.


     1. De neophitis clericis non ordinandis.
    2. Qualiter coniugati ad sacerdotium prouehantur.
     3. Ut nullus clericus aut diaconus in solatio suo extraneam habeat mulierem
    4. Ut nullus clericus in cellario uel in secreto intromittat puellam.
    5. Ut episcopus cum ordinatur cum consensu metropolitani, tres eum ordinent episcopi.
    6. De episcopo qui sine metropolitani consensu fuerit ordinatus.
    7. De his qui seipsos abscindunt.
    8. De his qui excommunicatos alterius suscipiunt.
    9. Ut Nouatiani in communionem non suscipiantur.
    10. De his qui in persecutione preuaricati sunt.
     11. De his qui penis uicti. sacrificare compulsi sunt.
    12. De his qui in penitentia positi uitam excesserunt.
     13. Ut ne quis qualibet necessitate suam relinquat ecclesiam.
     14. Ne clericus usuram accipiat.
    15. Ne diaconus coram presbytero sedeat uel Eucaristiam tradat.
    16. Ut Fotiniani et Paulianiste baptizentur.
    17. Ut heretici qui in Trinitate baptizati sunt, cum chrismate et manus impositione recipiantur.
    18. Ut metropolitani arbitrio synodus congregetur.
    19. Ut nulli episcopo liceat a synodo deesse, uel ante peractam synodum discedere.
    20. De aurigis et theatricis fidelibus.
    21. Si post acceptam penitentiam quis nupserit.
    22. Ut penitentia coniugatis ex consensu detur.
    23. De sacerdotibus qui idololatriam non euerterunt.
     24. De accusatoribus fratrum.
    25. De apostatis si non reuertuntur.




Finiunt capitula.





INCIPIT CONCILIUM ARELATENSE SECUNDUM. Nomina auctorum eiusdem concilii.


 Ex Sicilia Syracusanorum Sixtus episcopus, et Florus diaconus ex prouincia Campanie ciuitatis, Prothus episcopus et Agrippa, et Tutus diaconus ex prouincia Apauli, Pardus episcopus, et Crescens diaconus ex prouincia Damulti, Theodorus episcopus, et Agathon diaconus ex urbe Roma quos Siluester  episcopus misit, Claudianus et Abitus presbyteri, Eugenius et Quiriacus diaconi ex prouincia Italie, Orosius episcopus, Nazareus lector, ex prouincia uiennensium ciuitatis Arelas, Martinus episcopus, Salanias presbyter, Nicetus Afer, Ursinis, et Petrus diacones ex prouincia qua supra uiennensium,  uerus episcopus, Bedas exorcista, ex ciuitate uasione Dammas episcopus, uictor exorcista, ex ciuitate Aurasicorum, Laustinus presbyter ex porta, Innocentius diaconus, Agapius exorcista, ex prouincia Gallia ciuitatis Remorum, Ibethanius episcopus, Prigenius diaconus ex ciuitate Rothomagensium, Auidamus episcopus, Nicetius diaconus, ex ciuitate Augusta, Idonupetius episcopus, Amandus presbyter, Filomatis diaconus, ex ciuitate Heluidono, uotius episcopus, Pitulius exorcista, ex ciuitate Agrippina, Maternus episcopus, Maurinus diaconus ex prouincia Aquitanica ciuitatis uagalii, Genialis episcopus ex ciuitate Burdegala, Orientalis episcopus, Flauius diaconus, ex ciuitate uerorum, Artius episcopus, Felix exorcista ex ciuitate Tholosa, Martinus  episcopus, Leontius diaconus ex prouincia Bitania, Eburius episcopus ex ciuitate Culnia, Adelsius ex ciuitate Romanorum, Liberius episcopus, Flonetius diaconus ex ciuitate Betica, Sabinus presbyter ex ciuitate Tarcacona, Probatus presbyter, Castorius diaconus ex ciuitate Cesaraugusta, Clementinus presbyter, Rouinus exorcista ex ciuitate Tebestigenstium, Trimanus presbyter, uictor diaconus ex prouincia Mauritania Cesariensi, Fortunatus episcopus, Deuterius diaconus ex prouincia Sardinia, Quintus episcopus, Admonius presbyter ex prouincia Africa, Cecilianus presbyter, Sperantius diaconus ex ciuitate Onina, Lampadius episcopus ex ciuitate Utica, uictor episcopus ex ciuitate Beneuentina, Anastasius episcopus ex ciuitate Turbistina,  Faustus episcopus ex ciuitate Cocofeltis, Surgentius episcopus ex Numidia, uictor episcopus ex ciuitate uirensium, uitalis episcopus ex portu urbis Rome, Gregorius episcopus ex Centumcellis, Epitatus episcopus ex ciuitate Ostensi, Leontius et Macarius presbyteri.

I. Ordinari ad diaconatus uel sacerdotii officium neophitum non debere.

II. Assumi aliquem ad sacerdotium non posse in coniugii uinculo constitutum, nisi fuerit promissa conuersio.

III. Si quis de clericis a gradu diaconatus in solatio suo mulierem preter auiam, matrem, sororem, filiam, neptem, uel conuersam secum uxorem habere presumpserit, a communione alienus habeatur;  par quoque et mulierem  pena percellat.

Iu. Nullus diaconus, uel presbyter, uel episcopus ad cellarii secretum intromittat puellam uel ingenuam, uel ancillam.

u. Nullus episcopus sine metropolitani permissu, nec episcopus metropolitanus sine tribus episcopis comprouincialibus, presumat episcopum ordinare, ita ut alii comprouinciales epistolis admoneantur, ut se suo responso consensisse significent. Quod si inter partes aliqua fuerit dubitatio-maiori numero metropolitanus in electione consentiat.

uI. Illud autem ante omnia clareat, eum qui sine conscientia metropolitani constitutus fuerit episcopus  iuxta magnam synodum esse episcopum non debere.

uII. Si qui se carnali uitio repugnare nescientes abscindunt, ad clerum peruenire non possunt.

uIII. Si quis excommunicatum alterius siue clericum, siue secularem recipere post interdictum presumpserit, 90 nouerit se reum fraternitatis factum causam in concilio redditurum.

IX. Nouatianum in communionem recipi non debere, nisi suscepta penitentia incredulitatis preteritum damnet errorem.

X. De his qui in persecutione preuaricati sunt, si uoluntarie fidem negauerint, hoc de eis Nicena synodus statuit, ut quinque annis inter catechumenos exeant, et duos inter discommunicantes, ita ut communionem  inter penitentes non presumant, in potestate tamen uel arbitrio erit episcopi, ut si eos ex animo errorem deflere et agere penitentiam uiderit, si ad communionem in propria ecclesia uelit humanitate suscipere.

XI. Si qui uero dolore uicti et pondere persecutionis negare et sacrificare compulsi sunt, duobus annis inter catechumenos, triennio inter penitentes habeantur a communione suspensi.

XII. De his qui in penitentia positi uitam excesserunt, placuit, nullum communione uacuum debere dimitti, sed pro eo quod honorauit penitentiam, oblatio illius recipiatur.

XIII. Nullus cuiuscumque ordinis clericus, non diaconus, non presbyter, non episcopus, quacumque  occasione faciente, propriam relinquat ecclesiam, sed omnimode aut excommunicetur, aut redire cogatur. Quod si aliquis commorationis tempore, inuito episcopo suo, in aliena ecclesia habitans, ab episcopo loci clericus fuerit ordinatus, huiusmodi ordinatio irrita habeatur.

XIu. Si quis clericus pecuniam dedit ad usuram, aut conductor aliene rei uoluerit esse, aut turpis lucri gratia aliquod genus negotiationis exerceat, depositus a clero, a communione alienus habeatur.

Xu. In secretario diaconos inter presbyteros sedere non liceat, uel corpus Christi presente presbytero tradere non presumant, quod si fecerint, ab officio diaconatus abscedant.

XuI. Fotinianos siue Paulianistas secundum patrum  statuta baptizari oportet.

XuII. Bononianos autem ex eodem errore uenientes  dum interrogati fidem nostram ex toto corde confessi fuerint, cum chrismate et manus impositione in ecclesia recipi sufficit.

XuIII. Ad Arelatensis episcopi arbitrium synodus est congreganda, ad quam urbem ex omnibus mundi partibus sub sancti Martini tempore legimus celebratum fuisse concilium atque conuentum, si quis commonitus infirmitatis causa defuerit, personam uice sua dirigat.

XIX. Si quis autem adesse neglexerit, aut cetum fratrum, antequam dissoluatur concilium, crediderit  deserendum, alienum se a fratrum communione cognoscat, nec eum recipi liceat, nisi in sequenti synodo fuerit absolutus.

XX. De agitatoribus siue theatricis qui fideles sunt, placuit eos quandiu agunt, a communione separari.

XXI. Penitentes que defuncto uiro aliis nubere presumpserint, uel suspecta, uel interdicta familiaritate cum extraneo iunxerint, cum eodem ab Ecclesie liminibus arceantur. Hec etiam de uiro in penitentia posito placuit obseruari.

XXII. Penitentiam coniugatis nonnisi ex consensu dandam.

XXIII. Si in alicuius presbyterio infideles, aut faculas accenderint, aut arbores, fontes uel saxa uenerentur, si hec eruere neglexerit, sacrilegi se esse  reum cognoscat, dominus autem ordinator rei ipsius,  si admonitus emendare noluerit, communione priuetur.

XXIu. Eos qui falsa fratribus capitalia obiecisse conuicti fuerint, placuit eos usque ad exitum non communicare, sicut magna synodus ante constituit, nisi digna satisfactione penituerint.

XXu. Si qui post sanctam religionis professionem apostatant, et ad seculum redeunt, et postmodum penitentie remedia non requirunt, sine penitentia communionem penitus non accipiant, quos etiam iubemus ad clericatus officium non admitti, et quicumque ille sit, post penitentiam, secularem habitum non presumat, quod si presumpserit, ab ecclesia alienus habeatur.

Explicit concilium Arelatense secundum.





INCIPIUNT CAPITULA CONCILII TERTII ARELATENSIS.


     1. Ut diaconus ante 25, et sacerdos ante 30 annos non ordinetur.
    2. Ut digami uel penitentes uel repudiatarum mariti ad sacerdotium non prouehantur.
     3. Ut laicus ante annum conuersionis non ordinetur.
    4. Ut qui clericum alienum defendere nititur, communione priuetur.







INCIPIT CONCILIUM ARELATENSE TERTIUM uiginti quatuor episcoporum, era CCCCLXI.


 Martiano Augusto Opilione et uincomalone consulibus, uIII Idus Iulii cum uoluntate Dei ad dedicationem basilice sancte Marie in Arelatensi ciuitate sacerdotes Domini conuenissent, congruum eis et rationabile uisum est, ut primum de obseruandis canonibus attentissima sollicitudine pertractantes qualiter ab ipsis ecclesiastice regule seruarentur, salubri concilio definirent.

CAP. I. Et quia in ordinandis clericis antiquorum patrum statuta non ad integrum  obseruata esse cognoscuntur ne forte quorumcumque importunis et inordinatis precibus sacerdotes Domini fatigentur, et ea que toties sunt precepta transgredi compellantur, hoc inter se obseruandum esse definiunt, ut nullus episcoporum diaconum antequam  uiginti quinque annos impleat ordinare presumat, episcopatus uero uel presbyteri honorem nullus laicus ante premissam anni conuersionem, uel ante triginta annos etatis accipiat.

II. Nullus penitentem, nullus digamum, nullus uiduarum maritos in predictis honoribus audeat ordinare, et licet hec iam prope omnium canonum instituta contineant, tamen ne cuiquam sacerdotum supplicantium  importunitas uel suggestio iniqua subrepat necesse fuit, ut nunc seueriorem regulam sibi uelint Domini sacerdotes imponere, et ideo quicunque ab hac die contra ea que superius sunt comprehensa clericum ordinare presumpserit, ab ea die qua ei potuit hoc approbari anno integro missas facere non presumat. Quam rem si quis obseruare noluerit, et contra consessum fratrum faciens missas celebrare presumpserit, ab  omnium fratrum caritate nouerit se alienum, quia dignum est ut seueritatem ecclesiastice discipline sentiat qui salubriter a sanctis Patribus instituta obseruare contemnit.

III. Et licet de laicis prolixiora tempora antiqui Patres ordinauerint obseruanda, tamen quia accrescunt numeri ecclesiarum, necesse est nobis sine preiudicio duntaxat canonum constituere antiquorum, ut nullus metropolitanorum cuicumque laico dignitatem episcopatus tribuat, sed nec reliqui pontifices presbyterii uel diaconatus honorem conferre presumant, nisi anno integro fuerit premissa conuersio.

Iu. Si forte aliquis clericorum regulam discipline ecclesiastice subterfugiens fuerit euagatus quicumque eum susceperit, et illum pontifici suo non reconciliauerit,  sed magis defensare presumpserit ecclesie communione priuetur. Cesarius in Christi nomine episcopus definitionem hanc sanctorum fratrum meorum uel meam relegi et subscripsi; Contumeliosus episcopus consensi et subscripsi: Filiargius episcopus subscripsi; Pretaxatus episcopus subs.; Maximus episcopus sub.; Iulianus episcopus sub.; Florentius episcopus subscripsi. Item Cyprianus episcopus sub.; Celestinus episcopus subscripsi; Proitianus episcopus sub.; Eucherius episcopus subsc.; Catafronius presbyter directus a dominis meis Agricio et Seuero episcopis subscripsi; ego Desiderius presbyter directus a domino meo Ioanne episcopo consensi et subscripsi; Leontius presbyter directus a domino meo Constantino episcopo subscripsi; ego Metherius directus a domino meo Galliano episcopo consensi et subscripsi.





INCIPIUNT CAPITULA CONCILII uALENTINI.


     1. De digamis non consecrandis.
    2. Ut deuota, si se maritauerit uel mechata fuerit, penitentie deputetur.
    3. Circa eorum uero personas qui se post unum et  sanctum lauacrum uel profanis sacrificiis demonum, uel incesta lauatione polluerunt.
    4. Ut sacerdotes uel leuita, si de se crimen aliquod confitetur, deponatur.







INCIPIT CONCILIUM uALENTINUM Triginta episcoporum, era CCCCXIII, sub Gratiano et ualentiniano imperatoribus, Gratiano III. et Quintino consulibus.


 Dilectissimis fratribus per Gallias et quinque prouincias constitutis episcopis, Fegadius, Emerius Florentius, Artimus, Emilianus, Britto, Iustus, Eufodius, Rodamius, Euortius, Cretus, Concordius, Constantinus, Paulus, Anterius, Felix, Neuterius, Urbanus, Simplicius et uincentius episcopi in Domino salutem.

Transactis ualentinum omnibus et in Dei nomine in statu meliore compositis que fuerunt cepta causa dissidii, quorumdam fuit patrum utilis et religiosa suggestio retractata de his que nec recipere possumus ob Ecclesie sanctitatem, nec tamen usquequaque consuetudinis causa damnare, ita enim per omnes ecclesias eiusmodi uitii germen inoleuit, ut ad plena remedia non facilis sit recursus, certe non sine  uerecundia eorum quibus causa contigit subcisiuum quod circa fratres generat odium, 91 moderatoque consilio ea cautele ratio seruata est, que et scandala submoueret et sanctitatem Ecclesie custodiret.

CAP. I. Decet ergo neminem post hanc synodum, qua eiusmodi illicitis uel sero succurritur, de digamis, aut inter nuptarum maritos ordinari clericos posse, nec requirendum utrumne initiali sacramentis diuinis, aut gentiles hac se infelici sorte necessitate maculauerunt.

II. De puellis uero que se Deo uouerunt, si ad terrenas, nuptias sponte transierunt, id custodiendum esse decreuimus, ut penitentes non statim ad penitentiam recipiantur, et cum data tamen fuerit, nisi plene satisfecerint Deo in quantum ratio poposcerit,  eisdem communio differatur.

III. Circa eorum uero personas qui se post unum et sanctum lauacrum uel profanis sacrificiis demonum uel incesta lauatione polluerunt, eam censure ormam diximus esse seruandam, ut his iuxta synodum Nicenam satisfactionis quidam aditus non negetur, ne infelicibus lacrymis uel solatii ianua desperatione claudatur, acturi uero penitentiam usque in diem mortis, non sine spe tamen remissionis, quam ab eo plene sperare debebunt, qui eius  largitatem et solus obtinet, et tam diues misericordia est, ut nemo desperet; Deus enim mortem non fecit, nec letatur in perditione uiuorum.

Iu. Nec illud, fratres, scribere alienum ab ecclesie utilitate censuimus, ut sciretis quicunque sub ordinatione uel diaconatus, uel presbyterii, uel episcopatus, mortali crimine dixerint se esse pollutos, a supradictis ordinationibus submouendos reos scilicet uel ueri confessione uel mendacio falsitatis. Neque enim absolui potest is qui in se ipsum dixerit mortis causam, quia maior homicida fit. Diuina pietas uos in eternum custodiat, dilectissimi fratres.


Item epistola eiusdem concilii.

Dilectissimis fratribus, clero et plebi ecclesie Foroiuliensis, Fegadius, Emerius, Florentius, Artemius,  Emilianus, Britto, Iustus, Eufodius, Rodamius, Euortius, Constantius, Paulus, Cretus, Concordius, Anterius, Neuterius, Nicecius, Urbanus, Felix, Simplicius et uincentius, episcopi in Domino salutem. Quamuis tam ea Benedictus frater de sanctissimi accepti persona suggerit que prudenti et Christiano uiro sunt condigna, quam quod studio omnium uestrum ad honorem sacerdotii poscatur edixerit, tamen quia in synodo iam sederat ordinationes eiusmodi submouendas que sine scandalo esse non possunt, non potuimus uni prestare quod ceteris negabatur. Et licet non ignoremus multos uerecundia, et nonnullos honore suscipiendi sacerdotium, et ut trepidos, que utique signa sunt sanctitatis falsa in se reiiciendi honoris causa dixisse, tamen  quia omnium fere ad ea que sunt peiora procliue iudicium est, et hinc materies disputationum in obtrectatores sacerdotum Dei queritur, sedit in synodo, ut quisque de se uel uera, uel falsa dixisset, fides quam suimet testimonio confirmaret, haberetur, quapropter decretum est submouendos protinus esse ab eo gradu quem ab omni scandalo liberum esse decet, diuina pietas uos in eternum protegat


Explicit concilium ualentinum.





INCIPIUNT CAPITULA CONCILII LAURINATIS.


     1. Ut qui approbauerit suam ciuitatem metropolim fuisse, teneat primatum.
     2. Ut episc. qui contra statuta faciunt, honore priu.
    3. De laicis qui clericis crimen intendunt.
     4. De clericis qui per culpam ab episcopo suo excommunicantur.
    5. De his qui se ab hereticis separare uoluerint ut ab ecclesia catholica suscipiantur.
     6. Ut alterius clericum non promoueat alter, nec abiectum recipiat.
    7. De his qui contra interdictum sunt ordinati, uel in honore filios genuerunt.







INCIPIT CONCILIUM TAURINATE.


 Fratribus dilectissimis per Gallias et quinque prouincias constitutis sancta synodus que conuenit in urbe Taurinatum.

Cum ad postulationem prouinciarum Gallie sacerdotes conuenissemus ad Taurinatum ciuitatem, atque in eiusdem urbis ecclesia auditore Domino uel mediatore sederemus, auditis allegationibus episcoporum, eorum uidelicet qui ad iudicium fuerant, de singulis negotiis hec sententie forma processit, quod a paucis statuta canonum seruarentur, et plurimorum contentionibus adhiberetur utilis medicina.

CAP. I. Iam cum primus omnium uir sanctus Proculus Massiliensis episcopus ciuitatis se tanquam  metropolitanum ecclesiis que in secunda prouincia Narbonensi posite uidebantur diceret preesse debere, atque per se ordinationes in memorata prouincia summorum fieri sacerdotum, siquidem assereret easdem ecclesias uel suas fuisse, uel episcopos a se in eisdem ecclesiis ordinatos, et e diuerso eiusdem regionis episcopi aliud defensarent, ac sibi alterius prouincie sacerdotem preesse non debere contenderent, id iudicatum a sancta synodo contemplatione pacis atque concordie, ut non tam ciuitati eius que in altera prouincia sita est, cuius magnitudinem penitus nesciremus, quam, nisi potissimum deferretur, ut filiis honore primatus existeret. Dignum enim uisum est, ut quamuis unitate prouincie minime teneretur, constringerentur tamen pietatis  affectu. Hec ipsi tantum in die uite eius forma seruabitur, ut in ecclesiis prouincie secunde Narbone quis suas parochias uel suos discipulos fuisse constiterit ordinatos primatus habeat dignitatem. Illud a partibus suis obseruandum quod licet ex superfluo non tamen inutiliter commonetur, ut ipse Proculus tanquam pius pater consacerdotes suos honoret ut filios, et memorate prouincie sacerdotes tanquam boni filii eumdem habeant ut parentem, et inuicem sibi exhibeant caritatis affectum, impleto hoc quod ait beatus Apostolus: Honore mutuo preuenientes, non alta sapientes, sed humilibus consentientes. Illud deinde inter episcopos urbium Arelatensis et uiennensis qui de primatus apud nos honore certabant a sancta synodo definitum est, ut qui ex eis  comprobauerit suam ciuitatem esse metropolim, is totius prouincie honorem primatus obtineat, et ipse canonum ordinationum habeat potestatem. Certe ad pacis uinculum conseruandum hoc concilio utiliori decretum est ut, si placet, memoratarum urbium episcopis, unaqueque de his uiciniores sibi inter prouincias muniat ciuitates, atque eas ecclesias  uisitet quas oppidis suis maximas magis esse consterit, ita ut memores unanimitatis atque concordie non alterum sibi longius usurpando quod est alii propius inquietet.

II. Placuit itaque perpeti disciplinam quam circa Octauum, Ursionem, Remigium et Triferium episcopos sancta synodus decreuit, qui usurpatione quadam de ordinatione sacerdotum ad inuidiam uocabantur, quod eis hactenus idcirco uidetur indultum, ut de cetero hac auctoritate commoniti nichil usurpare conentur, siquidem ea ab hac causa excusatione defenderint, qua dicerent prius se non esse conuentos. Proinde iudicauit synodus, ut si quis ex hoc fecerit contra statuta maiorum, sciat is qui ordinatus  fuerit sacerdotii se honore priuandum, ille uero qui ordinauerit auctoritatem se in ordinationibus uel in conciliis minime retinendam. Non solum autem circa memoratos episcopos hec sententia preualebit, sed circa omnes qui simili errore decepti ordinationes huiusmodi perpetrarunt.

III. De Palladio autem laico, qui Spano presbytero non leue crimen intenderat, inter quos episcopus Triferius eiusdem criminis causas se cognouisse testatus est, id concilii decreuit auctoritas, ut idem Palladius in eadem sententia maneret, qua cognitionis tempore a Triferio fuerat sacerdote multatus, hoc ei humanitate reseruato concilii ut ipse Triferius in potestate habeat, quando ei uoluerit relaxare.

 Iu. Statuit quoque de Exuperantio presbytero sancta synodus, qui in iniuriam sancti episcopi sui Triferii grauia et multa consenserat, et frequentibus eum contumeliis prouocauerat, ita ut nonnulla fecerit contra ecclesiasticam disciplinam, propter quam causam ab eo fuerat Dominica communione priuatus, ut in eius sit arbitrio restitutio ipsius in cuius potestate eius fuit abiectio, hoc est, ut quando uel idem Exuperantius satisfecerit, uel episcopo Triferio uisum fuerit, tunc gratiam communionis accipiat.

u. Illud decreuit preterea sanctasynodus, ut quoniam legatos episcopi Galliarum qui Felici communicant destinarunt, ut si quis ab eius communione se uoluerit sequestrare, in sancte pacis consortium  suscipiatur iuxta litteras uenerabilis memorie Ambrosii episcopi uel Romane Ecclesie sacerdotis dudum latas, que in concilio legatis penitentibus recitate sunt.

uI. Nec illud pretermittendum fuit quod synodi sententia definitum est, ut ecclesiam alterius secundum statuta canonum nemo suscipiat, neque sue  ecclesie in alio gradu audeat ordinare neque abiectum recipiat in communionem.

uII. Hi autem qui contra interdictum sunt ordinati, uel in ministerio genuerunt filios, ne ad  maiores gradus ordinum permittantur [f.] accedant, synodi decreuit auctoritas. Incolumes uos Dominus noster euo longissimo conseruare dignetur, domini fratres dilectissimi.





INCIPIUNT CAPITULA CONCILII REGIENSIS.


     1. Ut peruersi ordinatores nullis denuo ordinationibus intersint.
    2. Ut a duobus episcopis ordinatus aliquando episcopus possit non esse.
    3. De hereticis et schismaticis episcopis, si ad catholicam fidem uenerint, quid obseruari debeat.
     4. Ut episcopus et benedicat et confirmet neophytum.
    5. Ut episcopus, cum sepelierit episcopum, curam habeat ecclesie ipsius.
    6. Ut absque metropolitani litteris et consensu, nullus accedat ad destitutam ecclesiam episcopo.







INCIPIT CONCILIUM REGIENSE.


 Sub imperatoribus Theodosio iuniore et ualentiniano, Theodosio septimo et Festo consulibus, cum in uoluntate Domini apud Regiensem ecclesiam conuenissemus, et transgressionis apud Ebredunensem ecclesiam habite remedium quereretur, qua sanctis Ecclesie canonibus, ac reuerendis Patrum constitutionibus omni parte neglectis, absque trium presentia, absque prouincialium litteris, absque metropolitani auctoritate irritam ordinationis speciem a duobus temere conuenientibus 92 presumptam esse clarebat, non minus doloris de presumpto lapsu quam de ecclesie ipsius conuulsione in pectoribus omnium diutina collatione uersatum est. Primum itaque quia non ulciscendi, sed remediandi studium nutu Domini uniuersorum pectoribus  prorsus sacerdotali consilio insederat in sermonibus singulis pro pietate perspecta patuit, quod sicut reproba que presumpta essent in irritum deuocanda, ita eos qui reproba presumpsissent, quamuis confundere censura cogeret caritati liceret absoluere, presertim cum hi qui in tam peruersa incidissent a primo lapsu ipsius diei adhibitis passim precibus culpam sibi penitentes, aut ignorantie proscriptioni imputassent, quia et si inueniale crederetur sacerdotem sacerdotalia statuta nescisse, leuius tamen erat quam si ore impudenti fateretuse nota calcasse.

CAP. I. Item eos qui tam incondita ac tam instabilia usurpauerant, placuit misericordie et caritatis occursu ita in communionem dilectionemque recipi,  ut scirent secundum recentem et saluberrimam Taurinatis synodi definitionem ad perpetuam uite istius suffusionem nullis se de cetero ordinationibus, nullis ordinariis futuros interesse consiliis, quia nichil salubre ab illis statuendum exspectaretur, qui tante occupationis tam detestanda exempla prebuerant Ebredunensi ecclesie. Ante omnia mature uisum, consulendum, quia quatuor de biennii mensibus sacerdote legitimo destituta hoc grauius egrotauerat,  quod clericus innocens discipline  memor quorumdam insolentia, ac uaria perturbatione uexatus, etiam in sacerdotibus ac ministris minas, ac iurgia et uim acerbissimam perniciosa nuper cede pertulerat, nec poterat differri. Bonorum ac discipline memor ne uel exspectatione uideatur contumacium et inquietorum uota palpare, quorum conspirationes que in preteritum  animaduersione ecclesiastica puniende, et in futurum mancipande erant. Itaque ordinationem quam canones irritam definiunt, nos quoque uacuandam esse censuimus, in qua pretermissa trium presentia, nec expetitis comprouincialium litteris, metropolitani quoque uoluntate neglecta, prorsus nichil quod episcopum faceret, ostensum est.

 II. Itaque in uoluntate placuit Domini, remoto hoc qui perperam assumptus erat episcopus, fieri omnino fratrum constitutionem ecclesiastica traditione seruata; uerum quia hec sancta synodus non disciplinam tantum, sed et misericordiam gessit, cumque occurreret, quod se armentarius diebus proximis eidem ecclesie multa assentatorum insolentia retulisset, occurrebant tamen quod ante admonitionem discessisset quod a nonnullis sacerdotibus in hoc ipsum confirmatus, se etiam priuate domui reddidisset, quod epistolas ad clerum ipsum emiserat, quibus episcopatum quem se indeptum agnoscebat appetere renuntiauerat, erat in nomen suum potens, et hoc ipsum quod stabiliter et impresumptum  erat, iam tunc inordinatum et irritum futurum, protestatum esse confirmans in illam potius partem declinata sententia est, ut iuueni edocto in timore Domini plus suffragaretur, quod in acto uitiosissimo interdum sana sensisset, quam quod iuuenilibus titillationibus aliqua in parte cessisset. Itaque pretermissis his que in ingressu ipsius eum absque ullius excusationis effugio culpe associatum asseuerant, uelut innocentem eumdem preterire sacerdotes  Domini qui huic concilio aderant damnatione uacuum maluerunt.

III. Quod ergo in quibusdam schismaticis recipiendis Nicenum concilium potuit a singulis per territoria sua, hoc etiam presens conuentus statuit ab omnibus seruari debere, id est, ut cuicunque de fratribus tale aliquid caritatis concilia dictauerint, liceat unam parochiarum suarum ecclesiam cedere in qua aut chorepiscopi nomine, ut idem canon loquitur, aut peregrina, ut aiunt, communione fouerentur. Primum itaque statuitur, ut hoc in qualibet prouincia preterquam in Alpina maritima liceat, quam si in aliqua parte accesserit, ut malorum incitator et quietis impatiens damnationi quam in se prouocauerat subiacebit. Sed si quis eidem quidquam  ex his que statuta sunt transgredienti communicauerit, a communione omnium fiat alienus, deinde nec quolibet in loco, preter quam in publico gerentur, ne quisquam ei laicus decernatur, quem curie et ciuitatis species aut ordo nobilitat. Additur ne unquam in ciuitatibus uel episcoporum absentia offerre presumat, nec ordinare uel ultimum clericum nec in eadem ecclesia, que illi cuiuscunque minima fuerit attributa, nec ulli episcoporum uel succedente etate assumpto aliquo in rudimentis suis huic quasi pro etatis reuerentia cedere liceat, nec usquam ipsi quidquam de episcopalibus officiis usurpare, preterquam in ecclesia quam cuiusquam misericordia fuerit indeptus, in qua ei solum neophytos confirmare, et ante presbyteros offerre conceditur. Quod si unquam  taliter aliquis caritate alterius prouocatus habitationis commutationem uariauerit, non aliter in alia ecclesia requiem accipiat, quam in priori habuit cui renuntiauerat, nec omnino unquam duarum ecclesiarum gubernationem obtineat, cui etiam in ea que ipsi ceditur ministros a ciuitatis episcopo necesse est ordinari, sane quia ministrorum mentio facta est, et nonnulli ab ipso inuenti sunt excommunicati temere in clero prouecti, statutum est eos qui ita assumpti sunt deponendos. Quibus autem nulla macula conuersationis preiudicauerit, prout Ebredunensi sacerdoti constituendo uisum est, aut in ecclesie sue ministerio tenendos, aut ad ipsum quocunque habitasset transferendos, plebisque acciperent licentiam ex constitutionis huius permissu benedicere, ut supra  definitum est, et in una eademque ecclesia neophytos confirmare. In castellis ac uicis totum illis ante presbyteros sicubi uenerint liceat quod in ciuitatibus omnino prescribitur.

Iu. Ut presbyteri priuatim fidelibus desiderantibus benedicant, et interminatas has discussiones uisum in definitas omnino presbytero per familias, per agros, per priuatas domos pro desiderio fidelium facultatem benedictionis aperire, quod nonnullas  iam prouincias habere occurrit, huic autem etiam in ecclesiarum plebibus per loca tamen magis quam per urbes hoc uisum est esse tribuendum. In ecclesia quoque qua ordinatus fuerit, consecrandi uirginem, sicut confirmandi neophytum, ius habebit, et per omnia ut sit multe indulgentie testimonium semper se inferiorem episcopo, superiorem presbytero agat, mandatis uotisque omnium sanctorum prosequentibus uiuat in timore Domini, et episcopum suum colat, Deo seruiat, synodi circa se beneuolentie gratias agat, semperque indignum se indultis negatis, et imparem esse fateatur.

u. In commune autem omnes qui conuenerant sacerdotes sibimetipsis contra huiusmodi scandala precauendum censuerunt. Itaque propter eiusmodi temeritatem  stabili definitione consultum est, ut de cetero obseruaretur, ne quis ad eam ecclesiam que episcopum perdidisset, nisi uicine ecclesie episcopus exsequiarum tempore accederet, qui tamen statim ecclesie ipsius curam districtissime gereret, ne quid ante ordinationem discordantium in nouitatibus clericorum subuersioni liceret. Itaque cum tale aliquid accidit, uicinis uicinarum ecclesiarum inspectio, descriptio, recensioque rerum mandatur.

uI. Hec autem omnia exsequiarum tempore usque ad septimam defuncti agat diem, exinde ecclesie referens mandatum metropolitani simul cum omnibus sanctis episcopis sepeliatur, ne quisquam ad ecclesiam que summum amiserat sacerdotem nisi metropolitani  litteris inuitatus  accedat, et uim pati uoluisse uideatur. Ego Hilarius episcopus iuxta id quod uniuersis sanctis episcopis meis, qui mecum subscripserunt, placuit statuta Patrum his definitionibus subscripsi sub die XuI Kalendas Decembris, Theodosio Augusto uII, Festo Iu consulibus. Ego Seuerianus episcopus huic definitioni interfui, et subscripsi die consulibus suprascriptis. Ego Audentius episcopus statutis interfui, die consulibus suprascriptis. Ego Iulius episcopus statutis interfui, et subscripsi die consulibus suprascriptis. Ego Achadius episcopus his definitionibus interfui, et subscripsi die consulibus suprascriptis. Ego Auspitius episcopus his definitionibus interfui, et subscripsi consulibus die suprascriptis. Ego Seuerinus  episcopus definitionibus his interfui, et subscripsi. Ego ualerius episcopus his definitionibus interfui, et subscripsi. Ego Neuterius episcopus his definitionibus interfui, et subscripsi. Ego Asclepius episcopus his definitionibus interfui, et subscripsi. Ego Theodorus episcopus his definitionibus interfui et subscripsi. Ego uincentius presbyter episcopi Constantiniani ab eodem ordinatus interfui uice ipsius et subscripsi.





INCIPIUNT CAPITULA AURAICENSIS CONCILII.


     1. Ut nullus minister sine chrismate proficiscatur.
    2. De hereticis si in mortis discrimine conuertantur.
     3. De penitentibus qui de corpore exeunt.
    4. De clericis penitentiam uolentibus.
     5. De his qui ad ecclesiam confugiunt, ne traduntur.
    6. Nullus pro suis mancipiis qui ad ecclesiam confugiunt clericorum mancipia occupet.
    7. De libertis qui in ecclesia commendati sunt ne opprimantur.
    8. De his qui clericum alienum ordinare presumunt.
    9. De his qui ciues alienos ordinauerint.
    10. De episcopis qui in possessione, et in aliena diecesi basilicam construxerunt.
    11. De episcopis qui excommunicatum alterius suscipiunt.
    12. De his qui subito obmutescunt, quod et baptismum et penitentiam accipere possunt.
     13. De his qui mente desipiunt.
    14. De energumenis baptizatis.
    15. Ut energumenis et catechumenis de baptismo consulatur.
    16. Ut energumeni ad clerum non promoueantur.
     17. Ut in unum propositio sacramenti consecretur.
    18. Ut Euangelia catechumeni non audiant.
    19. Ut catechumeni ad baptisteria non accedant.
    20. Ut catechumeni cum fidelibus benedictionem non accipiant.
    21. Ut duo episcopi episcopum non faciant.
    22. Ut clerici coniugati, nisi continentiam profiteantur, diaconi non fiant.
    23. De his qui post acceptum diaconatum incontinentes inueniuntur.
    24. De his qui priusquam ordinarentur, incontinentes inuenti sunt.
    25. De uiris probatis si coniugia duplicauerint.
    26. De diaconissis non ordinandis.
    27. De feminis que uiduitatem professe sunt coram  episcopo.
    28. De his qui professi sunt castitatem, si preuaricati fuerint.
    29. Ut nullus episcopus de concilio sine consensu discedat, aut ad concilium ire recuset.







INCIPIT CONCILIUM AURAICENSE. Tempore Theodosii iunioris et Cyri consulum uI Idus nouemb. in ecclesia Iustinianensi.


 CAP. I. Nullus ministrorum qui baptizandi recipit officium sine chrismate usquam debet progredi, quia inter nos placuit semel in baptismate chrismari, de eo autem qui baptismate quacunque necessitate faciente non chrismatus fuerit, in confirmatione sacerdos commonebitur. Nam inter nos chrismatis ipsius non nisi una bendictio est, ut non preiudicans quidquam dico, sed ut necessaria habeatur rechrismatio.

II. Hereticos in mortis discrimine positos, si catholici esse desiderent, si desit episcopus, presbyteris cum chrismate et benedictione consignare placet.

III. Qui recedunt de corpore penitentia accepta, placuit sine reconciliatoria manus impositione eis  communicare, quod morientis sufficit consolationi secundum definitiones Patrum, qui huiusmodi communionem congruenter uiaticum nominauerunt; quod si superuixerint, stent in ordine penitentium, ut ostensis necessariis penitentie fructibus legitimam communionem cum reconciliatoria manus impositione recipiant.

Iu. Penitentiam desiderantibus clericis non negandam.

u. Eos qui ad ecclesiam fugerint tradi non oportere, sed loci sancti reuerentia et intercessione defendi.

uI. Si quis autem mancipia clericorum pro suis mancipiis ad ecclesiam confugientibus crediderit occupanda, per omnes ecclesias districtissima damnatione feriatur.

uII. In ecclesia manumissos et per testamentum Ecclesie commendatos, si quis in seruitutem, uel  obsequium, uel ad coloniarum conditionem imprimere tentauerit, animaduersione ecclesiastica cercebitur.

uIII. Si quis alibi consistentem clericum ordinandum putauerit, prius definiat ut cum ipso habitet, nec eum sine consultatione eius episcopi cum quo ante habitauit ordinare presumat, quia non sine causa diu ab alio non ordinatus remansit.

IX. Si qui autem alienos ciues aut alibi consistentes ordinauerint, ne inordinati in ullo accusentur, aut ad se eos reuocent, aut ipsi eis imperent cum quibus habitent.

X. Si quis episcoporum in aliene ciuitatis territorio ecclesiam edificare disponit, uel pro fundi sui negotio, aut ecclesiastica utilitate uel pro quacunque  sua opportunitate permissa licentia edificandi , non presumat dedicationem, que illi omnimode reseruatur in cuius territorio ecclesia assurgit, reseruata uero edificatori episcopo hac gratia, ut quos desiderat clericos in re sua uidere, ipsos ordinet, his ciuitatis in cuius territorium est, uel si ordinati iam sunt ipsi habere acquiescat. Et omnis ecclesie ipsius gubernatio ad eum  pertinebit; quod si etiam secularium quicunque edificauerit ecclesiam et alium magis quam eum in cuius territorio edificat inuitandum putauerit, tam ipse cui contra constitutionem ac disciplinam gratificari uult, quam omnes episcopi qui ad huiusmodi dedicationem inuitantur a conuentu abstinebunt; si quis excesserit, in reatum deuocabitur, si quis excesserit, ordinem recognoscat canonicum.

XI. Placuit in reatum uenire episcopum, qui admonitus  excommunicatione cuiusque sine reconciliatione eius qui eum excommunicauit ei communicare presumpserit, ut integra omnia  de iniustitia uel iniquitate excommunicationis proxime synodo reseruentur.

XII. Subito obmutescens prout statutum est baptizari, aut penitentiam accipere potest, si uoluntatis preterite testimonium aliorum uerbis habet, aut presentis in suo nutu.

XIII. Amentibus quecunque sunt pietatis conferenda.

XIu. Energumenis baptizatis si de purgatione sua curent, et se sollicitudini clericorum tradant, monitisque obtemperent, omnimode communicent sacramenti ipsius uirtute uel muniendi ab incursu demonum  quo infestantur, uel purgandi, quorum iam ostenditur uita purgatior.

Xu. In quantum uel necessitas exegerit, uel opportunitas premiserit, de baptismate consulendum.

XuI. Energumeni non solum non assumendi sunt ad ullum ordinem clericatus, sed et illi qui ordinati sunt ab imposito officio sunt repellendi.

XuII. Admistionem Eucaristie simul consecrandam censuimus.

XuIII. Placuit catechumenis non legi Euangelium in Ecclesia.

XIX. Catechumeni nonnunquam admittendi sunt, etiam inter domesticas orationes.

XX. Segregandi informandique sunt catechumeni, ut si reuocent et signandos uel benedicendos semotim  offerant eos fideles.

XXI. Duo si presumpserint ordinare episcopum in uestris prouinciis, placuit de presumptoribus, ut sicubi contigerit duos episcopos inuitum episcopum facere auctoribus damnatis, unius Ecclesie eorum ipse qui passus est, substituatur, si tamen uita respondet, et alter in alterius deiecti loco nichilominus ordinatur; si uoluntarium duo fecerint, et ipse damnabitur, quo cautius ea que sunt antiquitus instituta seruentur.

XXII. Sedit preterea ut deinceps non ordinentur diacones coniugati, nisi qui prius conuersionis proposito confessi fuerint castitatem.

XXIII. Si quis autem post acceptam benedictionem leuiticam cum uxore sua incontinens inuenitur,  ab officio abiiciatur.

XXIu. De his autem qui priusquam ordinati fuerint in hoc ipsum inciderint, Taurinatis synodi sequendam esse sententiam qua iubentur non ulterius promoueri.

XXu. De idoneis autem probatisque uiris, et clericatui alligatis ipsa uite gratia ita gerit, si forte inciderint in duplicata matrimonia, ut non ultra subdiaconatum uel ecclesiasticas capiant dignitates.

XXuI. Diaconisse omnimode non ordinande, si  que iam sunt, benedictioni que populo impenditur capita submittant.

XXuII. Ut uiduitatis seruande professione coram episcopo in secretario habita impositam a presbytero uestem uidualem non esse uiolandam. Eius uero repudiatorem, uel ipsam talis professionis desertricem merito esse damnandam.

XXuIII. Hi uero qui sunt desertores professe castitatis preuaricatores habendi, et omnibus per penitentiam legitimam consulendum.

XXIX. Hec que subscripsimus cum eorum quoque concordia qui consensus dederunt rata deinceps inter nos ac nostros haberi uolumus, et habenda sancimus, non pretereuntes eos qui synodo aut per se, aut per consensus suos, uel ad uicem sublegatos destinando adesse detractant, ut quid  sibi de illis placeat qui Patrum statuta despiciunt, innotescat, non quod nobis temporum qualitate difficile sit ad sanctam synodum conuenire, adiicientes quod si similibus deinceps paganis pro salubritate ecclesiastica ac remediis congregare conuentus uoluerimus, constituamus, ut nullus conuentus sine alterius conuentus denuntiatione soluatur. Itaque sequenti anno si Domino Deo nostro Iesu Christo permittente conceditur, die decimoquinto Kalendas Nouembris in Aurasico territorio conuentum habeamus, qui ideo tanto prius ante denuntiatur, ut tam excusationis libertas quam inuitationis necessitas non sit. De die enim ac loco per ipsos nos commonebimur, singuli  nobis cum exemplaribus et ea que per nos sunt constituta referentes aliquos qui defuerunt, beatissimi fratres nostri, Hilarii sollicitudini relinquamus, datis ad ipsos exemplaribus commonendos. Si post omnia occurrerit imbecillitas fragilitatis humane, ut si quis episcopus per infirmitatem debilitatemue aliquam aut hebetudinem sensus inciderit, aut officium oris amiserit, ea que non nisi per episcopos geruntur, non sub presentia sua presbyteros agere permittat, sed episcopum in hoc quod in ecclesia agendum fuerit, imponat. Ego Hilarius episcopus subscripsi. Ego Claudius episcopus subscripsi. Ego Constantinus episcopus subscripsi. Ego Audentius episcopus subscripsi. Ego Egrestius episcopus subscripsi Ego Iulianus episcopus subscripsi.  Ego Auspitius episcopus subscripsi. Ego Maximus episcopus subscripsi. Ego Theuderius episcopus subscripsi. Ego Eucherius episcopus subscripsi. Sanctorum sacerdotum comprouincialium meorum qui superius sunt memorati exspectantes assensum Nectarius subscripsi. Iustus episcopus subscripsi. Augustalis episcopus subscripsi. Ingenius episcopus subscripsi. Salonius episcopus subscripsi. Ego superuentor pro patre meo episcopo Claudio subscripsi et recognoui.





INCIPIUNT CAPITULA CONCILII uALENSIS.


     1. Ut Gallicani episcopi in Galliis non discutiantur
     2. De penitentibus subito mortuis ut oblationes eorum recipiantur.
     3. Ut alterius episcopi chrisma nullus accipiat, sed tantummodo proprii.
    4. Ut qui oblationes defunctorum retinent, excommunicentur.
    5. Ut qui sententie episcopi sui non acquiescit recurrat ad synodum.
    6. Ut excommunicatus humiliet semetipsum ut festinus reconcilietur.
     7. Ut accusatores de leuibus causis non audiantur, 94 de criminibus uero discutiantur.
    8. Ut episcopus alienum clericum redarguat peccantem.
    9. Ut qui expositum inuenerit, ecclesiam contestetur.
    10. Ut qui preter constitutum exposcit, ut homicida habeatur.







INCIPIT CONCILIUM uALENSE. Aera CDLXXX.


 Constitutiones synodi tractatu habite in ciuitate ualensi apud episcopum Urbicum Ecclesie catholice, temporibus Theodosii iunioris et Dioscori consulis sub die Iduum Nouemb.

CAP. I. Placuit episcopos de Gallicanis prouinciis uenientes intra Gallias non discutiendos, sed solum sufficere si nullus communionem eis interdixerit, quia inter circumhabitantes ac sibi pene inuicem notos non tam testimonio indigent probi, quam denotatione et denuntiationibus deprauati.

II. Horum qui penitentia accepta in bono uite cursu satisfactoria compunctione uiuentes, sine communione inopinato nonnunquam transitu in agris aut in itineribus preueniuntur oblationem recipiendam, et eorum funera ac deinceps memoriam ecclesiastico  affectu prosequendam, quia nefas est eorum commemorationes excludi a salutaribus sacris, qui ad eadem sacra fideli affectu contendentes, dum se diutius reos statuunt indignos salutiferis mysteriis iudicant, ac purgatiores restitui desiderant: ab his pro quibus sacramentorum uiatico intercipiuntur, quibus fortasse nec absolutissimam reconciliationem sacerdos denegandam putasset.

III. Per singula territoria presbyteri uel ministri ab episcopis, non prout libitum fuerit a uicinioribus, sed a suis propriis per annos singulos petant chrisma appropinquante solemnitate paschali, nec per quemcunque ecclesiasticum, sed si qua necessitas aut ministrorum occupatio est per subdiaconum, quia inhonorum est inferioribus summa committi. Optimum  est autem ut ipse suscipiat qui tradendo usurus est, si quid autem obstat saltem is cuius officium est sacrarium disponere et sacramenta suscipere.

Iu. Qui oblationes defunctorum retinent et ecclesiis tradere demorantur, ut infideles sunt ab ecclesia abiiciendi, quia usque ad inanitionem fidei peruenire certum est hanc diuine pietatis exacerbationem, quia et fideles de corpore recedentes uotorum plenitudine, et pauperes consolatu alimonie, et necessaria sustentatione fraudantur; hi enim tales quasi egentium necatores, nec credentes iudicium Dei habendi sunt; unde et quidam Patrum hoc scriptis suis inseruerunt congruente sententia que ait: amico quidpiam rapere furtum est, et ecclesiam fraudare sacrilegium.

 u. Si quis episcopi sententie non acquiescit, recurrat ad synodum.

uI. Ex epistola sancti Clementis utilia que presenti tempore ecclesiis necessaria sunt honorifice proferenda, et cum reuerentia ab omnibus fidelibus ac precipue clericis recipienda, ex quibus quod specialiter placuit propter uenerandam antiquitatem statutis presentibus roboramus, quod supradictus beatus martyr de beatissimi Petri constitutione commemorat dicens: Quedam autem etiam ex uobis ipsis intelligere debetis, si qua sunt que ipse propter insidias hominum malorum non potest euidentius et manifestius proloqui, uerbi gratia, inimicus est alicui pro actibus suis, uos nolite exspectare, ut ipse uobis dicat, cum illo nolite amici esse, sed prudenter  obseruare debetis et uoluntati eius uidelicet qui ecclesie curam gerit absque commonitione obsecundare, et auerti ab eo cui ipsum sentitis aduersum, sed nec loqui his quibus non loquitur, ut unusquisque qui in culpa est dum cupit omnium uestrum sibi gratiam reparare citius festinet reconciliari ei qui omnibus preest, ut per hoc redeat ad salutem cum obedire ceperit monitis presidentis, et cetera que in consequentibus denotant amicos eorum qui ueritati inimici sunt. Sciat itaque deinceps clerus ad reatum, sed et populus fidelium ad culpam sibi ascribendum, si quis in hoc uitium malorum computantur, et discipline subuersor cognoscitur.

uII. Placuit preterea accusandi licentiam in uestris  ordinibus, si qua existat, leuitate comprimere, quod si episcopus aliquem iudicat abstinendum pro humiliatione et correctione fratris, et assurgitur exorari, a ceteris acquiescat fratri de quo agitur, correptione et comminatione adhibita. Sin autem de crimine aliquem putet esse damnandum, accusatoris uice discutiendum, si sciat; fas est enim ut que uni probantur, probentur ab omnibus.

uIII. Quod si tantus episcopus alieni clerici se conscium nouit, quandiu probare non potest nichil proferat, sed cum episcopo ad compunctionem eius secretis correptionibus elaboret; quod si correptus pertinacior fuerit, et se communioni publice ingesserit, etiamsi episcopus in redarguendo illo quem reum iudicat probatione deficiat, indamnatus licet ab  his qui nichil sciunt secedere ad tempus pro persona maioris auctoritatis iubeatur, illo quandiu probari nichil potest in communione omnium preterquam eius qui eum reum iudicat permanente.

IX. De expositis quia collata ab omnibus querela processit eos non misericordie iam sed canibus exponi, quos colligere calumniarum metu quamuis infelix a preceptis misericordie mens humana detractet reseruandum est, et secundum statuta fidelissimorum, piissimorum, augustorumque principum quisquis expositum colligit ecclesiam contestetur  contestationem colligat, nichilominus de altario Dominico die minister annuntiet ab ecclesiastico expositum esse collectum, ut intra dies decem ab expositionis die expositum recipiat, si quis probauerit se agnouisse collectori pro ipsorum decem dierum misericordia prout ualuerit ad presens retribuat, aut in perpetuum cum Dei gratia, si uoluerit, possideat.

X. Si quis expositorum hoc ordine collectorum repetitor uel calumniator exstiterit, ut homicida habendus est.





INCIPIUNT CAPITULA AGATHENSIS CONCILII.


     1. De bigamis clericis ut non ministrent.
    2. De contumacibus clericis, et ad officium tardis.
    3. De episcopis qui uel innocentes, uel pro minimis causis aliquos excommunicant.
    4. De his qui suas uel propinquorum oblationes ecclesie defraudant.
    5. Si clericus furtum ecclesie fecerit.
    6. Si episcopo a quibuslibet quidquam fuerit derelictum.
    7. De rebus ecclesie quomodo ab episcopis habeantur, et de seruis ecclesie qualiter ab episcopo manumittantur.
    8. De clericis qui ad seculares confugiunt.
    9. De presbyteris et diaconibus qui ad coniugalem  coitum reuertuntur.
    10. Ut nullus clericorum cum extraneis feminis habitet
    11. Ut nullus clericus in cellario, uel in secreto feminam intromittat.
    12. Ut omni quadragesime Sabbato ieiunetur.
    13. Ut symbolum ante octo dies Pasche competentibus predicetur.
    14. Ut altare et benedicatur et ungatur.
    15. Qualiter maiores, qualiter minores penitentiam accipiant.
    16. Qua etate diacones ordinentur.
    17. Qua etate episcopi uel presbyteri consecrentur.
    18. De laicis quibus temporibus communicare  debeant.
    19. De sanctimonialibus qua etate uelentur.
    20. De clericis qui comam nutriunt.
    21. Ut solemnitates maiores in ciuitatibus celebrentur.
    22. Ut non liceat presbyterum, aut clericum rem ecclesie uendere, aut donare.
    23. Ut clericus minor seniori non preponatur.
    24. De expositis inuentis.
    25. De secularibus qui suas uxores derelinquunt.
    26. Ut si uoluntarie clericus damnum ecclesie fecerit et satisfaciat et excommunicetur.
     27. Ut monasterium inconsulto episcopo nullus constituat de monachis
    28. Ut monasterium puellarum procul a monachis constituatur.
    29. De libertis ut in necessitate ab ecclesia tueantur.
    30. Ut post antiphonas orationes dicantur.
    31. De his qui propter odium ad pacem non reuertuntur.
    32. Ut clericus inconsulto episcopo ad iudicem secularem non pergat.
    33. Si episcopus heredes non habens ecclesiam cui prefuit heredem non fecerit.
    34. De Iudeis qui conuerti cupiunt, qualiter suscipiantur.
     35. Si episcopus a Metropolitano admonitus pro synodo, uel ordinatione episcopali uenire distulerit.
    36. Ut stipendia clericorum iuxta meritum distribuantur.
    37. De homicidis et falsis testibus.
    38. Ut sine episcopi sui epistola non liceat clericum uel monachum proficisci, et de monachis uel abbatibus.
    39. Ut clerici nuptialia uitent conuiuia.
    40. Ne Christiani Iudeorum utantur conuiuiis.
    41. Ut a clericis uitetur ebrietas.
    42. De sortilegis uel auguratoribus ut ab ecclesia separentur.
    43. Ne de penitentibus clericus ordinetur, et ut  presbyter altare non erigat.
    44. Ne presbyter benedictionem populo, uel penitenti in ecclesia dare presumat.
    45. Ut episcopus exiguum aliquid sine clericorum conniuentia  distrahat.
    46. Ut seruos ecclesie fugitiuos liceat uendere episcopo.
    47. Ut ante missam expletam egredi populus non presumat.
    48. De rebus ecclesie propriis uel acquisitis.
    49. De non alienandis ab aliquo rebus ecclesie, et de libertis.
    50. De clericis capitale crimen incurrentibus.
    51. De testamento episcopi.
     95 52. De clericis qui sine epistolis sui pontificis proficiscuntur.
    53. De presbyteris parochianis res ecclesie distrahentibus.
    54. De eisdem ut quidquid emerint in nomine comparent ecclesie.
    55. Ut sacerdotes et leuite canibus ad uenandum et accipitribus non utantur.
    56. De uenditionibus quas abbates facere presumunt.
    57. Ne unus abbas duobus cenobiis preponatur.
    58. Ne monasterium sine notitia episcopi constituatur.
    59. De rebus ecclesie usui collatis ut prescriptionis  tempore non defendantur.
    60. De lapsis qui de catholica fide in heresim transeunt.
     61. De incestis coniugiis.
    62. De his qui seruos suos extra iudicem necant.
    63. De laicis qui in solemnitatibus maioribus ad ciuitatem non occurrunt.
    64. De clericis qui ab ecclesie officio diebus solemnibus desunt.
    65. De leuitis ut non sine iussu presbyteri sedeant.
    66. De ministris ne secretarium ingrediantur.
    67. De catholicis ne hereticorum connubiis copulentur.
    68. De leuitis et clericis ne magi uel incantatores sint.
    69. De seditionariis clericis.
     70. De scurris et iocularibus clericis.
    71. De synodo annis singulis congreganda.







INCIPIT CONCILIUM AGATHENSE. Tertio Idus Septembris, Massale consule.


 Cum in Dei nomine in ciuitate Agathensi conuenissemus, et in sancti Andree basilica consedissemus, de disciplina et ordinationibus clericorum atque pontificum, uel de ecclesiarum utilitatibus tractaturi,  in primis id placuit, ut canones et statuta Patrum per ordinem legerentur.

CAP. I. Placuit de digamis aut nuptiarum maritis  ut qui huc usque ordinati sunt, habita miseratione presbyteri uel diaconi nomen tantum obtineant, officium uero consecrandi presbyteri et ministrandi huiusmodi diaconem non presumant.

II. Contumaces uero clerici, prout dignitatis ordo permiserit, ab episcopis corrigantur, et si qui prioris gradus elati superbia communionem fortasse contempserint, aut ecclesiam frequentare, uel officium suum implere neglexerint, peregrina eis communio tribuatur, ita ut cum eos penitentia correxerit,  rescripti matricula gradum suum dignitatemque recipiant.

III. Episcopi uero si sacerdotali moderatione postposita, innocentes, aut minimis causis culpabiles excommunicare presumpserint, aut ad gratiam festinantes recipere fortasse noluerint, a uicinis episcopis cuiuslibet prouincie litteris moneantur, et si parcere noluerint, communio illis ad tempus synodi a reliquis episcopis denegetur, ne fortasse propter excommunicatoris peccatum excommunicati longo tempore morte preueniantur.

Iu. Clerici etiam uel seculares qui oblationes parentum aut donatas, aut testamento relictas retinere perstiterint, aut id quod ipsi donauerunt ecclesiis uel monasteriis crediderint auferendum, sicut synodus sancta constituit, uelut necatores pauperum quousque reddant, ab ecclesia excludantur.

 u. Si quis clericus furtum ecclesie fecerit, peregrina ei communio tribuatur.

uI. Pontifices uero quibus in summo sacerdotio constitutis ab extraneis duntaxat aliquid, aut cum  ecclesia, aut sequestratim, aut dimittitur, aut donatur, quia hoc ille qui donat pro redemptione anime sue, non pro commodo sacerdotis offerre probatur, non quasi suum proprium, sed quasi dimissum ecclesie inter facultates ecclesie computabitur, quia iustum est, ut sicut sacerdos habet quod ecclesie dimissum est, ita et ecclesia habeat quod relinquitur sacerdoti. Sane quidquid per fidei commissum aut sacerdoti, aut ecclesie fortasse dimittitur cuicunque alii postmodum profuturum, id inter facultates suas ecclesia computare, aut retinere non poterit.

uII. Casellas uero uel mancipiola ecclesie episcopi, sicut prisca canonum precepit auctoritas, uel uasa ministerii, quasi commendata fideli proposito  in integro ecclesie iure possideat, id est ut neque uendere, neque per quoscunque contractus res unde pauperes uiuunt alienare presumant; quod si necessitas compulerit, ut pro ecclesie necessitate, aut utilitate, uel usufructus uel indirecta uenditione aliquid distrahatur, apud duos uel tres comprouinciales uel uicinos episcopos causa qua necesse sit uendi primitus comprobetur, ut habita discussione sacerdotali, eorum subscriptione que facta fuerit uenditio roboretur, aliter facta uenditio uel transactio non ualebit. Sane si quos de seruis ecclesie bene meritos sibi episcopus libertati donauerit, collatam a successoribus libertatem placuit custodiri, cum hoc quod eis manumissor in libertate contulerit, quod tamen iubemus uiginti solidorum numeri modum in terrula uineola, uel hospitiolo tenere,  quod amplius datum fuerit post manumissoris mortem ecclesie reuocetur. Minus utiles peregrinis uel clericis saluo iure ecclesie in usum prestare permittimus.

uIII. Id etiam placuit, ut si clericus relicto officio suo propter districtionem ad secularem fortasse confugerit, et is ad quem recurrit solatium ei defensionis impenderit, cum eodem de ecclesie communione pellatur.

IX. Placuit etiam, ut si presbyteri uel diaconi coniugati ad torum uxorum suarum redire uoluerint, pape Innocentii ordinatio, uel Siricii episcopi auctoritas conseruetur; quod si ad aliquos formula illa ecclesiastice uite, pariter et discipline que a Siricio episcopo ad prouincias commeauit, non probabitur  peruenisse, eissigno rationis uenia remittitur, ita ut de cetero penitus incipiant abstinere, et ita gradus suos in quibus inuenti fuerint sic retineant, ut ad potiora eis non liceat ascendere, quibus in beneficio esse debet, quod locum ipsum quem retinent non amittunt; si qui autem scisse formam uiuendi missam a sancto Siricio episcopo deteguntur, neque statim cupiditates libidinis abiecisse, illi sunt modis omnibus submouendi, eo quod post admonitionem cognitam preponendam arbitrati sunt uoluptatem.

X. Id etiam ad custodiendam uitam et famam speciali ordinatione precipimus, ut nullus clericorum extranee mulieri qualibet collatione, aut familiaritate iungatur, et non solum in domo illius  extranea mulier non accedat, sed nec ipse frequentandi extraneam mulierem habeat potestatem; sed cum matre tantum, sorore, filia uel nepte, si habuerit, aut uoluerit uiuendi liberam habet potestatem, de quibus nominibus nefas est aliud quam natura constituit suspicari.

XI. Ancillas uel libertas a cellario uel secreto ministerio, et ab eadem mansione in qua clericus manet, placuit remoueri.

XII. Placuit etiam, ut omnes ecclesie, exceptis diebus Dominicis in quadragesima, etiam die Sabbato, sacerdotali oratione, et discretionis comminatione ieiunent.

XIII. Symbolum etiam placuit ab omnibus ecclesiis una die, id est ante octo dies Dominice resurrectionis,  publice in ecclesia competentibus predicare.

XIu. Altaria placuit non solum unctione chrismatis, sed etiam sacerdotati benedictione sacrari.

Xu. Penitentes tempore quo penitentiam petunt, impositionem manuum et cilicium super caput a sacerdote, sicut ubique constitutum est, consequantur: si autem comas non deposuerint, aut uestimenta non mutauerint, abiiciantur, et nisi digne penituerint, non recipiantur; iuuenibus etiam penitentia non facile committenda est propter etatis fragilitatem, uiaticum tamen in morte omnibus positis non negandum.

XuI. Episcopus benedictionem diaconatus minoribus  quam uiginti quinque annorum penitus non committat, sane si coniugati iuuenes consenserint ordinari, et uxorum uoluntas ita requirenda est, ut sequestrato mansionis cubiculo, religione premissa, posteaquam pariter conuersi fuerint, ordinentur.

XuII. Presbyterum uero uel episcopum ante triginta annos, id est antequam ad uiri perfecti etatem perueniat, nullus metropolitanorum ordinare presumat, ne per etatem  aliquo errore culpentur.

XuIII. Seculares qui in natali Domini, Pascha, Pentecoste non communicauerint, catholici non credantur, nec inter catholicos habeantur.

XIX. Sanctimoniales, quantumlibet uita eorum et mores probati sint, ante annum etatis sue quadragesimum  non uelentur.

XX. Clerici qui comam nutriunt, ab archidiacono, etiamsi noluerint, inuiti detondeantur; uestimenta uel calciamenta etiam eis, nisi que religionem deceant, uti aut habere non liceat.

XXI. Si quis etiam extra parochias in quibus legitimus est ordinariusque conuentus, oratorium in agro habere uoluerit, reliquis festiuitatibus, ut ibi missas teneat propter fatigationem familie iuxta ordinem permittimus, Pascha uero, natali Domini, Epiphania, Ascensione Domini, Pentecoste, et natali sancti Ioannis Baptiste, et si que maxime dies in festiuitatibus habentur, non nisi in ciuitatibus, aut parochiis teneant, clerici uero si qui in festiuitatibus quas supra diximus in oratoriis, nisi iubente  aut permittente episcopo, facere aut tenere uoluerint, a communione pellantur.

XXII. Et licet superfluum sit de re nota et antiquis canonibus prohibita, aliquid iterato definire, tamen ut facilius cupiditas, aut improbitas reprimatur, id statuimus quod omnes iubent, ut ciuitanenses, siue diecesani presbyteri, uel clerici, saluo iure ecclesie, rem ecclesie  teneant, uendere, aut donare penitus non presumant; quod si fecerint, et facta uenditio non ualebit, et de facultatibus, si quas habent proprias indemnem ecclesiam reddant, et communione priuentur.

XXIII. Episcoporum etiam quorum uita non reprehenditur, posteriorem priori nullus 96 preponat, nisi forte elatus superbia, quod pro necessitate ecclesie  episcopus iusserit implere, contemnat, sane si officium archidiaconatus propter simpliciorem naturam implere, aut expedire nequiuerit, ille loci sui nomen teneat et ordinationem ecclesie quem elegerit episcopus preponendum.

XXIu. De expositis inuentis id obseruandum quod iamdudum synodus sancta constituit.

XXu. Si uero seculares qui coniugale consortium culpa grauiori dimittunt, uel etiam dimiserunt, et nullas causas dissidii probabiliter proponentes, propterea matrimonia sua dimittunt, ut aut illicita, aut aliena presumant, si antequam apud episcopos prouinciales dissidii causas dixerint, et prius uxores quam iudicio damnentur abiecerint, a communione  ecclesie, et sancto populi cetu  excludantur.

XXuI. Si quis de clericis documenta quibus ecclesie possessio firmatur, aut supprimere, aut negare, aut aduersariis fortasse tradere damnabili et punienda obstinatione presumpserit, quidquid per absentiam documentorum damni ecclesie illatum est de propriis facultatibus reddant, et communione priuentur; hi etiam qui in damno ecclesie impie sollicitati a traditoribus aliquid acceperint, superiori sententia teneantur.

XXuII. Ut de monachis monasterium nouum, nisi episcopo aut permittente aut probante, nullus incipere, aut fundare presumat. Monachi etiam uagantes ad officium clericatus, nisi eis testimonium  abbas suus dederit, nec in ciuitatibus, nec in parochiis ordinentur. Monachum, nisi abbatis sui aut permissu aut uoluntate ad alterum monasterium commigrantem, nullus abbas suscipere aut retinere presumat, sed ubicunque fuerit, abbati suo auctoritate canonum reuocetur, si enim necesse fuerit clericum de monachis ordinari, cum consensu et uoluntate abbatis presumat episcopus.

XXuIII. Monasteria puellarum longius a monasterio monachorum, aut propter insidias diaboli, aut propter oblocutiones hominum collocentur.

XXIX. Libertos legitime a dominis suis factos, ecclesia, si necessitas exigerit, tueatur; quod si quis ante audientiam, aut peruadere, aut exspoliare presumpserit, ab ecclesia repellatur.

 XXX. Et quia conuenit ordinem ecclesie ab omnibus equaliter custodiri, studendum est ut ubique  et post antiphonas collectiones per ordinem ab episcopis uel presbyteris dici, et hymnos matutinos uel uespertinos decantari diebus omnibus, et in conclusione matutinarum uel uespertinarum missarum post hymnos capitella de psalmis dici, et plebem collecta oratione ad uesperam ab episcopo cum benedictione dimitti.

XXXI. Placuit etiam ut  quicunque odio, aut longinqua inter se lite dissenserint, et ad pacem reuocari diutina intentione nequiuerit, a ciuitatis primitus sacerdotibus arguantur; qui si inimicitias deponere perniciosa intentione noluerint, de ecclesie cetu iustissima excommunicatione  pellantur.

XXXII. Clericus nec quemquam presumat apud secularem iudicem, episcopo non permittente, pulsare, sed si pulsatus fuerit, non respondeat, nec proponat, nec audeat criminale negotium in iudicio seculari proponere. Si quis uero secularium per calumniam ecclesiam, aut clerum fatigare tentauerit, et uictus fuerit, ab ecclesie liminibus et a catholicorum communione  cerceatur.

XXXIII. Episcopus qui filios aut nepotes non habens alium quam ecclesiam reliquit heredem, si quid de ecclesia, non in ecclesie causa aut necessit te insumpserit, quod distraxit, aut donauit, irritum habeatur.

 XXXIu. Iudei  si ad legem catholicam uenire uoluerint, octo menses inter catechumenos ecclesie limen intreant, et si pura fide noscuntur uenire, tunc demum baptismatis gratiam mereantur; quod si casu aliquo periculum infirmitatis intra prescriptum tempus incurrerint, et desperati fuerint, baptizentur.

XXXu. Si episcopus metropolitanus ad comprouinciales episcopos epistolas direxerit, in quibus eos ad ordinationem summi pontificis, aut ad synodum inuitat, postpositis omnibus, excepta graui infirmitate corporis, aut preceptione regia ad constitutum diem adesse non differant, quod si defuerint, (sicut prisca canonum precepit auctoritas, usque ad  proximam synodum, a caritate fratrum, et ecclesie communione priuentur.

XXXuI. Clerici etiam omnes qui ecclesie fideliter uigilanterque deseruiunt, stipendia sanctis laboribus debita secundum seruitii sui meritum uel ordinationem a sacerdotibus consequantur.

XXXuII. Itaque censuimus homicidas et falsos testes a communione ecclesiatica submouendos, nisi penitentie satisfactione crimina diluerint.

XXXuIII. Clericis sine commendatitiis epistolis episcopi sui licentia pateat euagandi. In monachis quoque presentis sententie forma seruetur; quod si uerborum increpatio non emendauerit, etiam uerberibus statuimus cerceri. Seruandum quoque de  monachis, ne eis ad solitarias cellulas liceat a congregatione discedere, nisi forte probatis post emeritos labores, aut propter infirmitatis necessitatem asperior abbatis regula remittatur, quod ita demum fiet ut intra eadem monasterii septa. manentes tamen sub abbatis potestate, separatas habere cellulas permittantur; abbatibus quoque singulis diuersas cellulas, aut plura monasteria habere non liceat, nisi tantum propter incursum hostilitatis intra muros receptaculo collocare.

XXXIX. Presbyteri, diacones, subdiacones, uel deinceps quibus ducendi uxores licentia non est, etiam alienarum nuptiarum euitent conuiuia, nec his cetibus misceantur ubi amatoria cantantur, et turpia, aut obsceni motus corporum, choris et saltationibus  efferuntur, ne auditus, et obtutus sacris mysteriis deputatus turpium spectaculorum atque uerborum contagione polluantur.

XL. Omnes deinceps clerici siue laici Iudeorum conuiuia euitent, nec eos ad conuiuium quisque excipiat, quia cum apud Christianos cibis communibus non utuntur, indignum est atque sacrilegum eorum cibos a Christianis sumi, cum ea que  nos sumimus, ab illis iudicentur immunda, ac si inferiores incipiant esse Christiani quam Iudei, si nos que ab illis apponuntur utamur, illi uero a nobis oblata contemnant.

XLI. Ante omnia clericis uitetur ebrietas, que omnium uitiorum fomes ac nutrix est. Itaque cum quem ebrium fuisse constiterit, ut ordo patitur, aut  triginta dierum spatio communione statuimus submouendum, aut corporali subdendum supplicio.

XLII. Et ne id fortasse uideatur omissum, quod maxime fidem catholice religionis infestat, quod aliquanti clerici siue laici student auguriis, et sub nomine ficte religionis, quas sanctorum sortes uocant, diuinationis scientiam profitentur, aut quarumcunque scripturarum inspectione permittunt, hoc quicunque clericus uel laicus detectus fuerit, uel consulere uel docere, ab ecclesia habeatur extraneus.

XLIII. De penitentibus id placuit obseruare, quod sancti Patres nostri synodali sententia censuerunt, ut nullus de his clericus ordinetur, et qui iam sunt per ignorantiam ordinati, aut sicut bigami, aut  inter nuptiarum maritos locum teneant, ministrare diaconis consecrare altare presbyter non presumat.

XLIu. Benedictionem super plebem in ecclesia fundere, aut penitentem in ecclesia benedicere presbytero penitus non licebit.

XLu. Terrulas aut uineolas exiguas ecclesie minus utiles, aut longe positas paruas episcopus sine consilio fratrum  distrahendi habeat potestatem.

XLuI. Fugitiui domos suas, aut familias deserentes, qui etiamsi reuocati fuerint, aut si ita illi meruerint, distrahantur.

XLuII. Missas die Dominica secularibus totas tenere speciali ordine precipimus, ita ut ante benedictionem sacerdotis egredi populus non presumat,  qui si fecerint, ab episcopo publice confundantur.

XLuIII. Ut de rebus episcopi propriis uel acquisitis, uel quidquid episcopus de suo proprio habet, heredibus suis si uoluerit derelinquat, quidquid uero de prouisione ecclesie sue fuerit, siue de agris, siue de frugibus, siue de oblationibus, omnia iure ecclesie reseruare censuimus.

XLIX. Diacones uel presbyteri in parochia constituti de rebus ecclesie sibi creditis nichil audeant commutare, uendere uel donare, quia res sacrate Deo esse noscuntur. Similiter et sacerdotes nichil de rebus ecclesie sibi commisse  alienare presumant; quod si fecerint conuicti in consilio, et ab honore depositi, de suo  aliud restituant quantum uisi sunt presumpsisse. Sane si quis pro qualibet conditione de rebus ecclesie aliquid alienare presumpserit, si de suo proprio tantum ecclesie contulerit quantum uisus est abstulisse, tunc demum istud stare licebit, libertos tamen quos sacerdotes uel diaconos de ecclesia sibi commissa facere uoluerint actus ecclesie prosequi iubemus, quod si facere contempserint, placuit eos ad proprium reuerti seruitium.

L. Si episcopus, presbyter aut diaconus capitale crimen commiserit, aut chartam falsauerit, aut testimonium falsum dixerit, ab officii honore depositus in monasterium retrudatur, et ibi tantummodo quandiu uixerit laicam communionem accipiat.

 LI. Si episcopus condito testamento aliquid de ecclesiastici iuris proprietate legauerit, aliter non ualebit, nisi tantum de iuris proprii facultate suppleuerit.

LII. Presbytero aut diacono, uel clerico sine antistitis sui epistolis ambulanti, communionem 97 nullus impendat.

LIII. Quidquid parochiarum presbyter de ecclesiastici iuris possessione distraxerit inane habeatur, et uacuum, uenditore comparantis et auctione uendentis.

LIu. Presbyter dum diecesim tenet, de his que emerit ad ecclesie nomen scripturam faciat, aut ab eius quam tenet ecclesie ordinatione discedat.

Lu. Episcopis, presbyteris, diaconibus canes ad  uenandum, aut accipitres habere non liceat: quod si quis talium personarum in hac uoluntate detectus fuerit, si episcopus est tribus mensibus se suspendat a communione, presbyter duobus mensibus se abstineat, diaconus uero ab omni officio uel communione cessabit.

LuI. In uenditionibus, quas abbates facere presumunt, hec forma seruetur, ut quidquid sine episcopi notitia uenditum fuerit, ad potestatem episcopi reuocetur, mancipia uero monachis donata ab abbate non liceat manumitti, iniustum enim putamus, ut monachis quotidianum rurale opus facientibus, serui eorum libertatis otio potiantur.

LuII. Unum abbatem duobus monasteriis interdicimus presidere.

 LuIII. Cellulas nouas, aut congregatiunculas monachorum absque notitia episcopi prohibemus institui.

LIX. Clerici quilibet quecunque diuturnitate temporis de ecclesie remuneratione possederint, in ius proprium prescriptione temporis non uocentur, dummodo pateat ecclesie rem fuisse, ne uideantur etiam episcopi administrationes prolixas, aut precatorias cum ordinati sunt facere debuisse, aut diu retentas facultates in ius proprietatis sue posse transcribere.

LX. Lapsis, id est qui in catholica fide baptizati sunt, si preuaricatione damnabili post in heresim transierint, grandem redeundi difficultatem sanxit antiquitas, quibus nos annorum multitudine breuiata  penitentiam biennii conditione infrascripte obseruationis imponimus, ut prescripto biennio, tertio sine relaxatione ieiunent, et ecclesiam studeant frequentare, in penitentum loco standi et orandi humilitatem ita nouerint obseruandam, ut etiam ipsi cum catechumini egredi commonentur, abscedant, hoc si obseruare uoluerint constituto tempore admittendis ad altarium obseruatio relaxetur; quod si ardua uel dura forte putauerint, statuta preteritorum canonum implere debebunt.

LXI. De incestis coniunctionibus nichil prorsus uenie reseruamus, nisi cum adulterium separatione sanauerint, incestos uero nullo coniugii nomine deputandos, quos etiam designare funestum est, hos  enim censemus esse si quis relictam fratris que pene prius soror exstiterat carnali coniunctione polluerit. Si quis frater germanam uxorem acceperit, si quis nouercam duxerit, si quis consobrine se sociauerit, si quis relicte uel filie auunculi misceatur, aut patri filie uel priuigne sue, aut qui ex propria consanguinitate aliquam, aut quam consanguineus habuit concubitu, polluat, aut duxerit uxorem. Quos omnes et olim atque sub hac constitutione incestos esse non dubitamus, et inter catechumenos usque ad legitimam satisfactionem manere et orare precipimus, quod ita presenti tempore prohibemus, ut ea que sunt hactenus instituta, non dissoluamus. Sane quibus coniunctio illicita interdicitur, habebunt ineundi melioris coniugii libertatem.

 LXII. Si quis seruum proprium sine conscientia iudicis occiderit, excommunicatione uel penitentia biennii reatum sanguinis emendabit.

LXIII. Ut ciues qui superiorum solemnitatum, id est, Pasche ac natalis Domini, uel Pentecostes festiuitatibus cum episcopis interesse neglexerint , triennio a communione priuentur ecclesie.

LXIu. Si quis in clero constitutus ab ecclesia sua diebus solemnibus defuerit, id est, natiuitate Domini, Epiphania, Pascha, uel Pentecoste, dum potius singulari lucro studeat, quam seruitio suo parere, conuenit ut triennio a communione suspendatur. Similiter diaconus uel presbyter si tres hebdomadas  ab ecclesia sua defuerit, huic damnationi succumbat.

 LXu. Quoniam non oportet diaconem sedere presente presbytero, sed ex iussione presbyteri sedeat, similiter autem honorificetur diaconus a ministris inferioribus et omnibus clericis.

LXuI. Quoniam non oportet in sacratos ministros licentiam habere in secretarium, quod Greci diaconicon appellant, ingredi, et uasa contingere Dominica.

LXuII. Quoniam non oportet cum omnibus hereticis miscere connubia, uel filios uel filias dare, sed potius accipere, si tamen profitentur Christianos futuros esse et catholicos.

LXuIII. Quoniam non oportet ministros altaris aut clericos magos et incantatores esse, aut facere que dicunt, phylacteria, que sunt magna obligamenta  animarum, hos autem qui talibus utuntur, proiici ab ecclesia iussimus.

LXIX. Seditionarios nunquam ordinandos clericos, sicut nec usurarios, uel iniuriarum suarum ultores.

LXX. Clericum scurrilem et uerbis turpibus iocularem, ab officio retrahendum.

LXXI. Synodum etiam secundum constituta Patrum etiam annis singulis placuit congregari, quoniam cum pace dimittimus gratias Deo agimus, orantes eius clementiam, ut hec eadem facere in honorem Domini multos per annos possimus. Ego Cesarius in Christi nomine episcopus iuxta id quod uniuersis cepiscopis meis mecum scripserunt, placuit instituta Patrum secutus, his diffinitionibus annuens sub die quinto Kalendas Septembris, subscripsi,  similiter et alii subscripserunt.


Explicit concilium Agathense.





INCIPIUNT CAPITULA CONCILII AURELIANENSIS.


     1. De homicidis et adulteris et furibus, si ad ecclesiam confugerint.
    2. De raptoribus ad ecclesiam confugientibus.
    3. De seruis si ad ecclesiam confugerint.
    4. De eo qui ab episcopo aliquid repetit, ut pro ipsa conuentione ab ecclesia non priuetur.
    5. Si episcopus seruum alterius clericum fecerit.
    6. Si diaconus aut presbyter crimen capitale commiserit.
    7. De his qui penitentiam uiolauerunt.
    8. Si presbyter aut diaconus se pro reatu aliquo ab Eucaristia suspenderit.
    9. Si relicta presbyteri aut diaconi alii se coniunxerit.
     10. De his que in altario offeruntur.
    11. De his que a fidelibus in parochianis ecclesiis offeruntur.
    12. Ut episcopus et pauperes et infirmos tueatur.
    13. Ut basilice in cuius territorio sunt, in eius episcopi maneant potestate.
    14. De incestis, ut excommunicentur.
     15. Ut abbates in potestate episcoporum sint, et de monachis uagis.
    16. Ut monachi oratorio uel zonis non utantur.
    17. Si monachus uxorem duxerit.
    18. Ut monachus sine permissu episcopi uel abbatis cellulas non construat.
    19. Si episcopis cuiquam terrulas prestiterit excolendas, sine preiudicio iuris ecclesie tenebuntur.
    20. Ut ante Pascha quadragesima teneatur.
    21. Ut nullus ciuium festiuitates maiores in uilla celebret.
    22. Ut populus ante completam missam et benedictionem acceptam egredi non presumat.
     23. Ut litanie ante Ascensionem Domini celebrentur.
    24. De clericis qui ad officium uenire contemnunt.
    25. De familiaritate extranearum mulierum.
    26. De religiosis secularibus qui diuinationibus attendunt.
    27. Quod episcopus die Dominica ab ecclesia abesse non debet.







INCIPIT CONCILIUM AURELIANENSE Triginta episcoporum.


 Cum auctore Deo in Aurelianensi urbe fuisset concilium summorum antistitum congregatum, communi omnium collatione complacuit, ut hoc quod uerbis statuerunt, etiam Scripture testimonio roborarent.

CAP. I. Id constituimus obseruandum quod ecclesiastici canones decreuerunt, et lex Romana constituit, ut ab ecclesie atriis, uel domo episcopi reos abstrahere omnino non liceat, sed nec alteri consignari, nisi ad Euangelia datis sacramentis de morte, et debilitate, et omnium penarum genere sint securi, ita ut ei cui reus fuerit criminosus de satisfactione conueniat; quod si sua sacramenta conuictus fuerit uiolasse, reus periurii, non solum a communione ecclesie, uel omnium clericorum, uerumetiam a catholicorum  conuiuio separetur. Quod si is cui reus est, noluerit, intentione faciente componi, et ipse reus de ecclesia actus timore discesserit, ab ecclesie clericis non queratur.

II. De raptoribus autem id constituendum esse censuimus, ut si ad ecclesiam raptor cum rapta confugerit, et feminam ipsam uiolentiam pertulisse constiterit, statim liberetur de potestate raptoris, et raptor mortis uel penarum impunitate concessa aut seruiendi conditioni subiectus sit, aut redimendi se liberam habeat facultatem. Si uero que rapitur patrem habere constiterit, et puella raptori consenserit, potestati patris excusata reddatur, et raptor a patre superiori conditionis satisfactioni teneatur obnoxius.

 III. Seruus qui ad ecclesiam confugerit pro qualibet culpa, si domino pro admissa culpa sacramentum susceperit, statim ad seruitium domini sui redire cogatur, et postea quod dato sacramento 98 domino fuerit consignatus, si aliquid pene pro eadem culpa a qua excusatur probatus fuerit pertulisse, pro contemptu Ecclesie, et preuaricatione fidei a communione, et conuiuio catholicorum extraneus habeatur, si uero seruus pro culpa sua ab Ecclesia defensatus sacramenta Domini clericis exigentibus de impunitate perceperit, exire nolentem a domino liceat occupari.

Iu. Si quis ab episcopo suo, uel de ecclesia, uel de proprio iure crediderit aliquid ad repetendum, si  nichil conuitii aut criminationis obiecerit, eum pro sola contentione a communione ecclesie non liceat submoueri.

u. Si seruus absente uel nesciente domino, episcopo sciente quod seruus diaconus aut presbyter fuerit ordinatus, ipso in clericatus officio permanente, episcopus eum domino duplici satisfactione compenset. Si uero episcopus eum seruum nescierit, qui testimonium perhibent, aut eum supplicauerint ordinari simili redhibitioni teneantur obnoxii.

 uI. Si diaconi, aut presbyteri crimen capitale commiserint, simul et ab officio et communione pellantur.

uII. De his qui suscepta penitentia religionem sue professionis obliti ad secularia relabuntur, placuit eos et a communione suspendi, et ab omnium catholicorum conuiuiis separari; quod si post interdictum cum eis quisquam presumpserit manducare, et ipse communione priuetur.

uIII. Si diaconus uel presbyter pro reatu suo se ab altaris communione sub penitentis professione submouerint, sic quoque si alii defuerint, et causa certe necessitatis exoritur, poscentem baptismum liceat baptizare.

IX. Si se cuicunque mulier duplici coniugio presbyteri  uel diaconi relicta coniunxerit, aut castigati separentur, aut certe si in criminum intentione perstiterint pari excommunicatione plectantur.

X. Antiquos canones relegentes priora statuta credimus renouanda, ut de his que in altario oblatione fidei conferuntur, medietatem episcopus sibi uindicet, et medietatem sibi dispensandam secundum gradus clerus accipiat, tam de prediis quam de omni commoditate in episcoporum potestate durantibus.

XI. De his que parochiis in terris, uineis, mancipiis, atque peculiis quicunque fideles obtulerint antiquorum canonum statuta seruent, et omnia in episcopi potestate consistant, de his tamen que in  altario accesserint, tertia fideliter episcopis deferatur.

XII. Episcopus pauperibus, uel infirmis, qui debilitate faciente non possunt suis manibus laborare, uictum et uestimentum in quantum possibilitas habuerit, largiatur.

XIII. Omnes basilice que per diuersa loca constructe sunt uel quotidie construuntur placuit, secundum priorum canonum regulam, ut in eis episcopi territorio in cuius posite sunt, potestate consistant.

XIu. Ne superstes frater torum defuncti fratris ascendat, nec se quisque amisse uxoris sorori audeat sociare, quod qui fecerint, ecclesiastica districtione feriantur.

 Xu. Abbates pro humilitate religionis in cpiscoporum potestate consistant, et si quid extra regulam fecerint ab episcopis corrigantur, qui semel in anno in loco ubi episcopus elegerit, accepta uocatione conueniant, monachi autem abbatibus omni obedientia et deuotione subiaceant. Quod si quis per contumaciam exstiterit indeuotus, aut per aliqua loca uagari, aut peculiare aliquid habere presumpserit, omnia que acquisierit, ab abbatibus auferantur secundum regulam monasterio profutura, ipsi autem  qui fuerant peruagati, ubi inuenti fuerint, cum auxilio episcopi tanquam fugaces sub custodia reuocentur, et reum se ille abbas futurum esse cognoscat qui in huiusmodi personis non regulari animaduersione dixerit, uel qui susceperit monachum alienum.

XuI. Monacho orarium in monasterio uel zonas habere non liceat.

XuII. Et si postea uxori fuerit sociatus tante preuaricationis reus, nunquam ecclesiastici gradus officium sortiatur.

XuIII. Nullus monachus congregatione monasterii derelicta ambitionis et uanitatis impulsu, cellulam construere sine episcopi permissione, uel abbatis sui uoluntate presumat.

 XIX. Si episcopus humanitatis intuitu, mancipiola, uineolas, uel terrulas clericis uel monachis prestiterit excolendas, uel pro tempore tenendas, etiam si longa transisse annorum spatia comprobentur, nec nullum ecclesia preiudicium patiatur, secularis legis scriptio, que ecclesie aliquid impediat, apponatur.

XX. Id sacerdotibus omnibus est decretum, ut ante Pasche solemnitatem non quinquagesima, sed quadragesima, teneatur.

XXI. Ut nulli ciuium Pasche, natalis Domini, uel quadragesime solemnia in uilla liceat celebrare, nisi quem infirmitas probabitur tenuisse.

 XXII. Cum ad celebrandas missas in Dei nomine conuenitur populus, non ante discedat quam misse solemnitas compleatur, et ubi episcopus non fuerit, benedictionem accipiat sacerdotis.

XXIII. Rogationes, id est, litanias ante Ascensionem Domini placuit celebrari, ita ut premissum triduanum ieiunium in Dominice Passionis solemnitate soluatur, per quod triduum serui et ancille ab opere relaxentur, quo magis plebs uniuersa conueniat, quo triduo omnes abstineant, et quadragesimalibus cibis utantur.

XXIu. Clerici uero qui ad opus sanctum adesse contempserint, secundum arbitrium episcopi ecclesiasticam suscipiant disciplinam.

 XXu. De familiaritate extranearum mulierum tam episcopi quam presbyteri, uel diaconi preteritorum canonum statuta custodiant.

XXuI. Si quis clericus, monachus, uel secularis diuinationem uel auguria crediderit obseruanda, uel sortes quas mentiuntur esse sanctorum quibuscunque putauerint intimandas, cum his qui eis crediderint, ab ecclesie communione pellantur.

XXuII. Episcopus si infirmitate non fuerit impeeditus, ecclesie cui proximus fuerit, die Dominico deesse non debet, similiter et alii qui mecum scripserunt, numero triginta et tres.


Hucusque concilia Gallie.





SEQUUNTUR CONCILIA HISPANIAE.





INCIPIUNT CAPITULA CONCILII ELIBERTINI.


     1. De his qui post baptismum idolis sacrificant.
    2. De sacerdotibus gentilium qui post baptismum immolauerunt.
    3. De eisdem si idolis tantum munus dederint.
    4. De eisdem si catechumeni adhuc immolant quando baptizabuntur.
    5. Si domina per zelum ancillam occiderit.
    6. Si quicunque per militiam hominem interfecerit.
    7. De penitentibus mechie si rursus peccauerint.
    8. De feminis que adulteros maritos relinquunt, et aliis nubunt.
    9. De feminis que, relictis uiris suis, aliis nubunt.
    10. De relicta catechumeni si alterum duxerit.
     11. De relicta catechumena si grauiter egrotauerit.
    12. De mulieribus que lenocinium fecerint.
    13. De uirginibus Deo sacratis si adulterauerunt.
    14. De uirginibus secularibus si mechate sint.
    15. De coniugio eorum qui ex Gentilitate ueniunt.
     16. De puellis fidelibus, ne infidelibus coniungantur.
    17. De eis qui filias sacerdotibus gentilibus coniungunt.
    18. De sacerdotibus et ministris si mechati fuerint.
    19. De clericis negotia uel nundinas sectantibus.
    20. De clericis et laicis usurariis.
    21. De his qui tardius ad ecclesiam accedunt.
    22. De catholicis in heresim transeuntibus, si non reuertuntur.
    23. De temporibus ieiuniorum.
    24. De his qui peregre baptizantur, ut ad clerum non ueniant.
    25. De epistolis communicatoriis confessorum.
     26. De hoc ut omni sabbato ieiunetur.
    27. De clericis ut extraneam mulierem in domo non habeant.
    28. De oblationibus eorum qui non communicant.
    29. De energumenis qualiter habeantur
    30. De his qui post lauacrum mechati fuerint, ut nec subdiacones fiant.
     31. De adolescentibus qui post lauacrum mechati sunt.
    32. De excommunitatis presbyteris, ut in necessitate communionem dent.
    33. De episcopis et ministris, ut ab uxoribus abstineant.
    34. Ne cerei cemeteriis incendantur.
    35. Ne femine in cemeteriis peruigilant.
    36. Ne picture in ecclesie fiant.
    37. De energumenis baptizandis.
    38. Ut in necessitate, et fideles baptizent.
    39. Ne de hoc quod idololatratum est, fideles accipiant.
    40. Ut prohibeant domini idola colere seruis.
    41. De his qui ad fidem ueniunt, quomodo baptizentur.
     42. De celebratione Pentecostes.
    43. De meretricibus paganis si conuertuntur.
    44. De catechumenis qui ecclesiam non frequentant.
    45. De fidelibus si apostatauerint quandiu peniteant.
    46. De eo qui uxorem habet, si sepius mechatur.
    99 47. De baptizandis ut nichil accipiant clerici.
    48. De frugibus fidelium, ne a Iudeis benecantur.
    49. De Christianis qui cum Iudeis uescuntur.
    50. De hereticis ut ad clerum non promoueantur.
    51. De his qui in ecclesia libellos famosos ponunt.
     52. De episcopis qui excommunicato alieno communicant.
    53. De parentibus qui fidem sponsaliorum frangunt.
    54. De sacerdotibus gentilium qui iam non sacrificant.
     55. De magistratibus et dominantibus.
    56. De his qui uestimenta ad ornandam pompam dederint.
    57. De his qui communicatorias litteras portant.
    58. De fidelibus ne ad Capitolium causa sacrificandi ascendant.
    59. De his qui destruentes idola occiduntur.
    60. De his qui duabus sororibus copulantur.
    61. De auguribus et pantomimis si conuertantur.
    62. De uxoribus que filios de adulteris necant.
    63. De feminis que usque ad mortem cum alienis uiris adulterantur.
    64. De adulteris uxoribus clericorum.
    65. De his qui priuignas suas ducunt.
    66. De coniugio catechumene femine.
     67. De catechumena adultera que filium necat.
    68. De uiris coniugatis postea in adulterium lapsis.
    69. De feminis que consciis maritis adulterantur.
    70. De stupratoribus puerorum.
    71. De uiduis mechis si eumdem postea maritum duxerint.
    72. De delatoribus.
    73. De falsis testibus.
    74. De his qui sacerdotes accusant, nec probant.
    75. De diaconibus si ante honorem peccasse probentur.
    76. De baptizatis qui nondum confirmati moriuntur.
     77. De fidelibus coniugatis si cum Iudea uel gentili mechati sint.
    78. De his qui tabula ludunt.
    79. De libertis.
    80. De feminarum epistolis.







INCIPIT CONCILIUM ELIBERTINUM Decem et nouem episcoporum, tempore Constantini.


 Cum conuenissent sancti et religiosi episcopi in ecclesia Elibertina, hoc est, Felix episcopus Aquitanus, Conscius episcopus Cordubensis, Sauinus episcopus Spalensis, Camerinus episcopus Tacitanus, Sinagius episcopus Pegrensis, Secundinus episcopus Catalensis, Pardius episcopus Mentasanus, Flauianus episcopus Elibertinus, Catonus episcopus Corsitanus, Liberius episcopus Emeritanus, ualerius episcopus Cesaraugustanus, Decentius episcopus Legionensis, Melantius episcopus Toletanus, Ianuarius episcopus de Siblaria, uincentius episcopus Ossolobensis, Quintianus episcopus Elborensis, Successus episcopus de Elicroca, Euticianus episcopus Bastitanus, Patricius episcopus Malacitanus, residentibus etiam triginta sex presbyteris astantibus diaconibus, et omni plebe, uniuersi episcopi dixerunt.

CAP. I. Placuit ut quicunque post fidem baptismi  salutaris, adulta etate ad templum idoli idololatraturus accesserit, et fecerit quod est crimen, nec in finem eum ad communionem suscipere.

II. Flamines qui post fidem lauacri et regenerationis sacrificauerint, eo quod geminauerint scelera accedente homicidio, uel triplicauerint facinus coherente mechia, placuit eos nec in finem accipere communionem.

III. Item flamines qui non immolauerunt, sed munus tantum dederunt, eo quod se a funestis abstinuerunt sacrificiis, placuit in finem eis prestare communionem, acta tamen legitima penitentia. Item ipsi si post penitentiam fuerint mechati, placuit ulterius eis non esse dandam communionem, ne lusisse de Dominica communione uideantur.

Iu. Item flamines si fuerint catechumeni, et se a sacrificiis abstinuerunt, post triennii tempora placuit ad baptismum admitti debere.

 u. Si qua femina, furore zeli accensa, flagellis uerberauerit ancillam suam, ita ut intra tertium diem animam cum cruciatu effundat, eo quod incertum sit, uoluntate, an casu occiderit, si uoluntate, post septem annos; si casu, per quinque annorum tempora, acta legitima penitentia, ad communionem placuit admitti; quod si intra tempora constituta fuerit infirmata, accipiat communionem.

uI. Si quis uero maleficio interficiat alterum, eo quod sine idololatria perficere scelus non potuit, nec in finem impartiendam esse illi communionem.

uII. Si quis forte fidelis post lapsum mechie post tempora constituta acta penitentia denuo fuerit fornicatus, placuit eum nec in finem habere communionem.

 uIII. Item femine que nulla precedente causa reliquerunt uiros suos, et alteris se copulauerunt, nec in finem accipiant communionem.

IX. Item fidelis femina que adulterum maritum reliquerit fidelem, et alterum duxerit, prohibeatur ne ducat; si autem duxerit, non prius accipiat communionem, quam is quem reliquerit de seculo exierit, nisi necessitas infirmatis dare compulerit.

X. Si ea quam catechumenus reliquit, duxerit maritum, potest ad fontem lauacri admitti, hoc et circa feminas catechumenas erit obseruandum. Quod si fuerit, que ducitur ab eo qui uxorem inculpatam reliquit, et cum scierit illum ab uxore quam sine causa reliquit, placuit huiusmodi in finem dare communionem.

 XI. Intra quinquennii autem tempora catechumena si grauiter fuerit infirmata, addendum ei baptismum placuit non denegari.

XII. Pater uel parens uel quelibet fidelis si lenocinium exercuerit, eo quod alienum uendiderit corpus uel potius suum, placuit eam nec in finem accipere communionem.

XIII. uirgines que se Deo dedicauerunt, si pactum perdiderint uirginitatis, atque eedem libidini seruierint, non intelligentes quod amiserint, placuit nec in fine dandam eis esse communionem; quod si semetipsas penituerint, quod infirmitate corporis lapse fuerint, etiam tempore uite sue huiusmodi femine egerint penitentiam, et abstinuerint se a coitu, eo quod lapse potius uideantur, placuit eas  in fine communionem accipere debere.

XIu. uirgines que uirginitatem suam non custodierint, si eosdem qui eas uiolauerunt duxerint et tenuerint maritos, eo quod solas nuptias uiolauerint, post annum sine penitentia reconciliari debebunt, uel si alios cognouerint uiros, eo quod mechate sint, placuit per quinquennii tempora acta legitima penitentia admitti eas ad communionem.

Xu. Propter copiam puellarum gentilibus minime in matrimonium dande sunt uirgines Christiane, ne etas in flore tumens in adulterio resoluatur anime.

XuI. Hereticis qui errant ab Ecclesia catholica nec ipsis catholicas dandas puellas, sed neque Iudeis,  neque hereticis dare placuit, eo quod nulla possit esse societas fidelis cum infideli. Si contra interdictum fecerint, parentes abstinere per quinquennium placet.

XuII. Si qui forte sacerdotibus idolorum filias suas iunxerint, placuit nec in finem eis dandam communionem.

XuIII. Episcopi, presbyteri, diacones, si in ministerio positi, detecti fuerint, quod sint mechati, placuit, et propter scandalum, et propter nefandum crimen, nec in finem eos communionem accipere debere

XIX. Episcopi, presbyteri, et diaconi, de locis suis negotiandi causa non discedant, nec circumeuntes prouincias questuosas nundinas sectentur.  Sane ad uictum sibi conquirendum aut filium, aut libertum, aut mercenarium, aut amicum, aut quemlibet mittant, et si uoluerint negotiari, intra prouinciam negotientur.

XX. Si quis clericorum deditus fuerit usuras accipere, placuit degradari, et abstineri. Si quis etiam laicus accepisse probatur usuras, et promiserit correptus iam cessaturum, nec ulterius exacturum, placet ei ueniam tribui. Si uero in ea iniquitate durauerit, ab ecclesia sciat se esse proiiciendum.

XXI. Si quis in ciuitate positus, tres Dominicas ecclesiam non accesserit, pauco tempore abstineatur, ut correptus esse uideatur.

XXII. Si quis de catholica Ecclesia ad heresim transitum fecerit, rursusque ad Ecclesiam recurrerit,  placuit huic penitentiam non esse denegandam, eo quod cognouerit peccatum suum, qui etiam decem annis agat penitentiam, cui post decem annos prestari communio debet. Si uero infantes fuerint transducti quod non suo uitio peccauerint, incunctanter recipi debeant.

XXIII. Ieiunii super abstinentias per singulos menses placuit celebrari exceptis diebus duorum mensium Iulii et Augusti ob eorumdem infirmitatem.

XXIu. Omnes qui peregre fuerint baptizati, eo quod eorum minime sit cognita uita, placuit ad clerum non esse promouendos in alienis prouinciis.

XXu. Omnis qui attulerit litteras confessorias sublato nomine confessoris, eo quod sub hac nominis  gloria partim concutiant simplices, communicatorie ei dande sunt littere.

XXuI. Errorem placuit corrigi, ut omni Sabbati die ieiunium super positionem celebremus.

100 XXuII. Episcopus uel quilibet clericus alius, aut sororem, aut filiam uirginem dicatam Deo tantum secum habeat, extraneam uero nequaquam secum habeat.

XXuIII. Episcopum placuit ab eo qui non communicat, munera accipere non debere.

XXIX. Energumenum qui ab erratico spiritu exagitatur, huius nomen neque ad altare cum oblatione esse recitandum, neque permittendum ut sua manu in ecclesia ministret.

 XXX. Subdiaconem eum ordinari non debere qui in adolescentia sua fuerit mechatus, eo quod postmodum per subscriptionem ad altiorem gradum non sit promouendus; si autem aliqui sunt in preteritum ordinati, amoueantur.

XXXI. Adolescentes qui post fidem lauacri salutaris fuerint mechati, cum duxerint uxores acta legitima penitentia, placuit ad communionem eos admitti debere.

XXXII. Si quis graui lapsu in ruinam mortis inciderit, placuit agere penitentiam non debere sine episcopi consultu, sed potius apud episcopum agat, cogente tamen infirmitate. Non est presbyterorum, diaconorum, communionem talibus prestare debere, nisi eis iusserit episcopus.

 XXXIII. Placuit in totum prohibere episcopis, presbyteris, diaconibus, ac subdiaconibus positis in ministerio abstinere se a coniugibus suis, et non generare filios. Quod quicunque fecerit, ab honore clericatus exterminetur.

XXXIu. Cereos per diem placuit in cemeterio non incendi, inquietandi enim sanctorum spiritus non sunt. Qui hec non obseruauerint, arceantur ab Ecclesie communione.

XXXu. Placuit prohiberi ne femine in cemeterio peruigilent, eo quod sepe sub obtentu orationis scelera latenter committant.

XXXuI. Placuit picturas in ecclesia esse non debere, ne quod colitur aut adoratur in parietibus depingatur.

 XXXuII. Eos qui a spiritibus immundis uexantur, si in fine mortis fuerint, constituti baptizari placet. Si uero fideles fuerint, dandam eis esse communionem. Prohibendum etiam ne lucernas publice accendant: si facere contra interdictum uoluerint, abstineant a communione.

XXXuIII. Peregre nauigantes aut si ecclesia in proximo non fuerit, posse fidelem qui lauacrum suum integrum habet, nec sit bigamus, baptizare in necessitate infirmitatis positum catechumenum, ita ut si superuixerit ad episcopum eum perducat, ut per manus impositionem perfici possit.

Gentiles si in infirmitate desiderauerint sibi manus imponi, si fuerit eorum ex aliqua parte honesta uita, placuit eis manum imponi, et fieri Christianos.

 XXXIX. Placuit prohiberi, ut cum rationes suas accipiunt possessores, quidquid ad idolum datum fuerit, acceptum non inferant. Si uero post interdictum fecerint, per quinquennii spatia temporis a communione esse arcendos.

XL. Admonere placuit fideles, ut quantum possunt prohibeant, ne idola in domibus suis habeant. Si uero uim metuunt seruorum, uel seipsos puros conseruent. Si non fecerint, alieni ab Ecclesia habeantur.

XLI. Eos qui ad primam credulitatis fidem accedunt  intra biennium temporis placuit ad baptismi gratiam admitti  debere, nisi infirmitate compellente cegerit ratio uel socio subuenire periclitanti, uel gratiam postulanti.

XLII. Prauam institutionem emendari placuit iuxta auctoritatem Scripturarum, ut cuncti diem Pentecostes celebremus; quod qui non fecerit, quasi nouam heresim induxisse notetur.

XLIII Meretrix que aliquando fuerit, et postea habuerit maritum, si postmodum ad credulitatem uenerit, incunctanter placuit esse recipiendam.

XLIu. Qui aliquando fuerit catechumenus per infinita tempora, et nunquam ad ecclesiam accesserit: si eum de clero quisquam agnouerit uoluisse esse Christianum, aut testes aliqui exstiterint fideles, placuit baptismum ei non negari, eo quod in uetere homine deliquisse uideatur.

 XLu. Si quis fidelis apostata per infinita tempora ad ecclesiam non accesserit, si tamen aliquando fuerit reuersus, nec fuerit idololatra, post decem annos placuit eum communionem accipere.

XLuI. Si quis fidelis habens uxorem, non semel sed sepe fuerit mechatus, in finem mortis est conueniendus. Quod si se promiserit cessaturum, detur ei communio; si resuscitatus rursus fuerit mechatus, placuit ulterius non edere eum de communione pacis.

XLuII. Emendare placuit, ut hi qui baptizantur  nummos in concham non mittant, ne sacerdos quod gratis accepit pretio distrahere uideatur, neque pedes eorum lauandi sunt a sacerdotibus uel clericis.

 XLuIII. Admonere placuit possessores ut non patiantur fructus suos quos a Deo percipiunt, cum gratiarum actione a Iudeis benedici, ne nostram et infirmam faciant benedictionem. Si quis post interdictum facere usurpauerit, penitus ab Ecclesia abiiciatur.

XLIX. Si uero aliquis clericus siue fidelis fuerit, qui cum Iudeis cibum sumpserit, placuit eum a communione abstinere, ut debeat emendari.

L. Ex omni heresi qui ad nos fidelis uenerit minime est ad clerum promouendus, uel si qui sunt in preteritum ordinati, sine dubio deponentur.

LI. Si qui inuenti fuerint libellos famosos in ecclesia ponere, anathematizentur.

LII. Placuit cunctis, ut ab eo episcopo quis  recipiat communionem, a quo abstentus in crimine aliquo fuerit. Quod si aliquis episcopus presumpserit eum admittere illo adhuc minime sciente uel consentiente a quo fuerat communione priuatus, sciat se huiusmodi causas inter fratres esse cum status sui periculo prestaturum.

LIII. Si qui parentes fidem fregerint sponsaliorum triennii tempore, abstineant se a communione. Si tamen iidem sponsus uel sponsa in graui crimine fuerint deprehensi, excusati erunt parentes. Si uero in eodem uitio et polluerint se consentiendo, superior sententia seruetur.

LIu. Sacerdotes qui tantum sacrificantium coronam portant, nec sacrificant, nec de suis sumptibus  aliquid idolis prestant, placuit post biennium accipere communionem.

Lu. Magistratum uero, anno quo agit duumuiratum, prohibere placet ut se ab ecclesia cohibeat.

LuI. Matrone uel earum mariti uestimenta sua ad ornandum seculariter pompam non dent, et si fecerint triennii tempore abstineant.

LuII. Placuit ubicunque, et maxime in eo loco in quo prime cathedre constitutus est episcopus, ut interrogentur hi qui communicatorias litteras tradunt, an omnia recta habeant et suo testimonio comprobent.

LuIII. Prohibendum ne quis Christianus, aut Gentilis, ad idolum Capitolii sacrificandi causa ascendat et uideat. Quod si fecerit pari crimine teneatur; si  fuerit fidelis, post decem annos acta penitentia recipiatur.

LIX. Si quis idola fregerit, et ibidem fuerit occisus, quia in Euangelio non est scriptum, neque inuenitur ab apostolis unquam factum, placuit in numerum eum non recipi martyrum.

LX. Si quis post obitum uxoris sue sororem eius duxerit, et ipsa sit fidelis, quinquennio a communione placuit abstinere, nisi forte uelocius dari pacem necessitas cegerit infirmitatis.

LXI. Si augur aut pantomimus credere uoluerint, placuit ut prius artibus suis renuntient et tunc demum suscipiantur, ita ut ulterius non reuertantur. Quod si facere contra interdictum tentauerint, proiiciantur ab Ecclesia.

 LXII. Si qua mulier per adulterium absente marito conceperit, idque post facinus occiderit, placuit ei nec in finem dandam esse communionem, eo quod geminauerit scelus.

LXIII. Si qua mulier usque in finem mortis sue cum alieno fuerit uiro mechata, placuit nec in finem dandam esse communionem. Si uero eum reliquerit, post decem annos recipi ad communionem acta legitima penitentia.

LXIu. Si cuius clerici uxor fuerit mechata, et sciat eam maritus suus mecari, et eam non statim proiecerit, nec in finem accipiat communionem, ne ab his qui exemplum bone conuersationis esse debent uideantur magisteria scelerum procedere.

LXu. Si quis priuignam suam duxerit uxorem,  eo quod sit incestus, placuit nec in finem dandam esse communionem.

LXuI. Prohibendum ne qua fidelis uel catechumena, aut comicos, aut uiros scenicos habeat, quecunque hoc fecerit a communione arceatur.

LXuII. Catechumena si per adulterium conceperit, et conceptum necauerit, placuit eam in fine baptizari.

LXuIII. Si quis forte habens uxorem semel fuerit lapsus, placuit eum quinquennio agere debere penirentiam, et sic reconciliari, nisi necessitatis cegerit ante tempus dare communionem; hoc et circa feminas obseruandum.

 LXIX. Si conscio marito fuerit mechata uxor, placuit nec in finem dandam ei communionem. Si uero eam reliquerit, post decem annos accipiat communionem, si eam cum scierit adulteram aliquo tempore in domo sua retinuit.

101 LXX. Stupratoribus puerorum nec in finem dandam esse communionem.

LXXI. Si qua uidua fuerit mechata, et eumdem postea habuerit maritum, post quinquennii tempus acta legitima penitentia, placuit eam communione reconciliari. Si alium duxerit, relicto illo, nec in finem dandam esse communionem, uel si fuerit ille fidelis quem acceperit, communionem non accipiat, nisi post decem annos acta legitima penitentia, nisi infirmitas cegerit uelocius dare communionem.

 LXXII. Delator si quis exstiterit fidelis, et per delationem eius aliquis fuerit proscriptus, uel interfectus, placuit eum nec in finem accipere communionem. Si leuior causa fuerit, intra quinquennium accipere poterit communionem. Si catechumenus fuerit, post quinquennii tempora admittatur ad baptismum.

LXXIII. Falsus testis prout crimen est, abstinebit, si tamen non fuerit mortis quod obiecit, et si probauerit quod diu tacuerit, biennii tempore abstinebit. Si autem non probauerit in conuentu clericorum, placuit per quinquennium abstineri.

LXXIu. Si quis autem episcopum, presbyterum, uel diaconem falsis criminibus appetierit, et probare non potuerit, nec in fine dandam ei esse communionem.

 LXXu. Si quis diaconum se permiserit ordinari, et postea fuerit in crimine detectus mortis, quod aliquando commiserit, si sponte fuerit confessus, placuit eum acta legitima penitentia post triennium accipere communionem. Quod si alius detexerit, post quinquennium acta penitentia accipere communionem laicam debere.

LXXuI. Si quis diaconus regens plebem sine episcopo uel presbytero aliquos baptizauerit, episcopus eos per benedictionem perficere debebit; quod si ante de seculo recesserit, sub fide qua quis crediderit, poterit esse iustus.

LXXuII. Si quis fidelis habens uxorem, cum Iudea uel gentili fuerit mechatus, a communione arceatur.  Quod si alius eum detexerit, post quinquennium acta legitima penitentia poterit Dominice sociari communioni.

LXXuIII. Si quis fidelis, alea, id est tabula, luserit, placuit eum abstinere, et si emendatus cessauerit, post annum poterit communione reconciliari.

LXXIX. Prohibendum ut liberti, quorum patroni in seculo fuerint, ad clerum non prouehantur.

LXXX. Ne femine suo potius, absque maritorum nominibus, laicis scribere audeant qui fideles sunt, uel litteras alicuius pacificas ad suum solum nomen scriptas accipiant.


Explicit concilium Elibertinum.





INCIPIUNT CAPITULA CONCILII TARRACONENSIS.


     1. Ut etiam ad proximas sanguinis cum testimonio clerici uadant.
    2. Ut clericis emendi uilius, uel uendendi carius non permittatur licentia.
    3. Ut quantum clericus prestiterit, tantum recipiat.
    4. Ut nullus episcopus uel infra positus die Dominica causas iudicare presumat.
    5. Ut qui in metropolitana ciuitate episcopus non fuerit ordinatus, post duos menses se metropolitano presentet.
    6. Ut episcopus qui a metropolitano commonitus ad synodum non uenerit, excommunicetur.
    7. Ut diecesani clerici septimanas teneant, et die  sabbato omnes in unum conueniant.
     8. Ut annis singulis episcopi diecesim uisitent, et non plus quam tertiam partem de parochiis accipiant.
    9. De clericis et ostiariis qui adulteris mulieribus admiscentur, ut prohibeantur.
    10. Ut nullus episcopus pro iudiciis munera accipiat.
    11. Ut monachus missus alicubi ministerium clericatus agere non presumat, nec negotiator existat.
    12. Ut si episcopus intestatus obierit, inuentarium de rebus eius clerici faciant, et nullus exinde aliquid auferat.
    13. Ut episcopus diecesanos presbyteros, et quosdam ex laicis moneat litteris conuenire.







INCIPIT CONCILIUM TARRACONENSE Decem episcoporum; era XLIu.


 In nomine Christi habita synodus Tarracone, anno 6 Theodorici regis, consulatu Petri, sub die octauo Idus Nouembris. Antiquorum Patrum statuta de his censuisse uidentur, que in tempore, aut ad illos relicta peruenerunt, aut acta certe testimonio proprio comprobauerunt; cuius rei et nos sequentes exemplum, illa que non fiunt placuit obseruanda decernere, aut preterita absque ambage custodiantur, et presentia hac obseruatione sint firma. Igitur cum in unum pariter conuenissemus in urbem Tarraconensem que est metropolitana obseruantissime fundata, titulos superannexos conscripsimus obseruandos.

CAP. I. De his quibus cura properante proximitatem habere permittitur, ut ea cautela earum necessitates  sustentent, ut pietatis beneficia que eis sunt necessaria a longius prebeant. Ipsi uero pro uisendis eis cum ingressi fuerint clerici salutatione recurrant, nec ibi faciant mansionem. Qui tamen non ad earum uisitationem pergunt, testem solatii sui fide et actione ante probatum adhibeant secum. Si quis hec a nobis statuta contempserit, si clericus est loci sui dignitate priuetur. Si uero religiosus uel monachus, in cella monasterii inclusus penitentie lamentis incumbat, ubi singulari afflictione panis et aque uictum ex abbatis ordinatione percipiat.

II. Canonum statutis firmatum est, ut quicunque in clero esse uoluerit, emendi uilius, uel uendendi carius studio non utatur. Certe si uoluerit exercere, cohibeatur a clero.

III. Si quis clericus solidum in necessitate prestiterit,  hoc de uino uel frumento accipiat, quod mercandi causa tempore statuto decretum est uenundare. Ceterum si speciem non habuerit necessariam, ipsum quod dedit sine ullo augmento recipiat.

 Iu. Ut nulli episcoporum aut presbyterorum uel clericorum, die Dominico propositum cuiuscunque cause negotium audeant iudicare, nisi hoc tantum ut Deo statuta solemnia peragant, ceteris uero diebus cohibentibus personis illa que iusta sunt habeant licentiam iudicandi exceptis criminalibus negotiis.

u. Si quis in metropolitana ciuitate non fuerit episcopus ordinatus, postea quam suscepta benedictione per metropolitani litteras honorem fuerit episcopi adeptus, id optimum esse decreuimus, ut postmodum statuto tempore, id est impletis duobus mensibus se metropolitani sui presentet aspectibus, ut ab illo monitis ecclesiasticis instructus, plenius  quid obseruare debeat recognoscat. Quod si forte hoc implere neglexerit, in synodo increpatus a fratribus corrigatur. Et si forte infirmitate aliqua (ne hoc impleat fuerit impeditus, hoc suis litteris metropolitano indicare procuret.

uI. Si quis episcoporum commonitus a metropolitano ad synodum nulla graui intercedente necessitate corporali uenire contempserit, sicut statuta Patrum censuerunt, usque ad futurum concilium cunctorum episcoporum caritatis communione priuetur.

uII. De diecesanis ecclesiis uel clero id placuit definiri, ut presbyteri uel diaconi, qui inibi constituti sunt cum clericis septimanas obseruent, id est, ut presbyteri unam faciant hebdomadam, qua expleta succedat diaconus ei similiter, ea conditione seruata ut omnis clerus die sabbati ad uesperam sit paratus,  quo facilius die Dominico solemnitas cum omni presentia celebretur, ita tamen ut omnibus diebus uesperas et matutinas celebrent, quia desistente clero, quod est pessimum, comperimus in basilicis nec luminaria  ministrari. Si qui sane negligentie uitio hec implere noluerint, nouerint se secundum statuta canonum pro modo personarum canonice discipline subdendos.

uIII. Multorum causa experientia magistrante reperimus nonnullas diecesanas ecclesias destitutas. Ob quam rem hac constitutione decreuimus, ut antique consuetudinis ordo seruetur, et annuis uicibus ab episcopo dieceses uisitentur, et si qua forte basilica reperta fuerit destituta, ordinatione ipsius reparari precipiatur, quia tertia ex omnibus antiqua traditione ut accipiatur ab episcopis, nouimus statutum.

IX. Si quis lectorum adultere mulieris uoluerit misceri uel adherere consortio, aut relinquat adulteram,  aut a clero habeatur extraneus. Simili sententia ostiariorum punietur lasciuia.

X. Obseruandum quoque decreuimus, ne quis sacerdotum uel clericorum more secularium iudicum audeat accipere pro impensis patrociniis munera, nisi forte in ecclesiis oblata gratuita, que non fauore muneris uideantur accepta, sed collatione deuotionis illata. Quod si quesita probatur accipere, ueluti exactor fenoris, aut usurarum possessor, secundum statuta Patrum se nouerit degradandum.

XI. Monachi a monasterio foras egredientes ne  aliquod ministerium ecclesiasticum presumant agere prohibemus, nisi forte cum abbatis imperio. Similiter ut nullus eorum, id est monachorum, forensis negotii susceptor uel exsecutor existat, nisi id quod monasterii exposcit utilitas, abbate sibi nichilominus imperante, canonum ante omnia Gallicanorum de his constitutione seruata.

XII. Sicubi defunctus fuerit episcopus intestatus, post defunctionem eius a presbyteris et diaconibus de rebus ipsius inuentarium fideliter conscribatur a minimo usque ad maximum, id est, utensilibus uel omni suppellectile, ita tamen ut si quis exinde uel presumpsisse aliquid uel occulte fuerit tulisse conuictus, secundum furti tenorem restituat uniuersa.

XIII. Epistole tales per partes a metropolitano  sunt dirigende, ut non solum a cathedralibus ecclesie presbyteris, uerumetiam diecesanis ad concilium trahant, et aliquos de filiis ecclesie secularibus 102 secum adducere debeant. Ioannes in Christi nomine episcopus Tarraconensis ciuitatis, constitutionibus a nobis conscriptis subscripsi. Paulus in Christi nomine episcopus subscripsi, et cepiscopus subscripsit. Fortunianus subscripsi. Agricius subscripsi. Orontius subscripsi. uincentius subscripsi. Ursus subscripsi. Emidius subscripsi. Nibridius subscripsi.





INCIPIUNT CAPITULA CONCILII GERUNDENSIS.


     1. Ut unaqueque prouincia in officio unum ordinem teneat.
    2. Ut litanie post Pentecosten a quinta feria usque in sabbato celebrentur.
    3. De secundis litaniis faciendis Kalendis Nouembris.
    4. Ut Pascha tantum et Pentecoste baptismum detur, exceptis his qui in languore consistunt.
    5. Ut unius diei infans, si in discrimine est, baptizetur
     6. Ut qui sine uxoribus ordinantur, extraneas in domo non habeant.
    7. Ne laici qui uiduam aut dimissam acceperint, in clero non admittantur.
    8. De his qui publice penitentiam non accipiunt, sed tantum uiaticum ut in clero promoueantur.
    9. Ut omnibus diebus horis uespertinis et matutinis oratio Dominica dicatur.







INCIPIT CONCILIUM GERUNDENSE. Anno 7 Theodorici regis, septimo Idus Iunii, Agapeto III consule.


 CAP. I. Ut institutio missarum sicut in metropolitana ecclesia agitur, ita in Dei nomine in omni Tarraconensi prouincia, tam ipsius misse ordo quam psallendi uel ministrandi consuetudo seruetur.

II. Ut expleta solemnitate Pentecostes, in sequenti septimana a quinta feria in sabbatum, per hoc triduum abstinentia celebretur.

III. Item, secunda litania facienda est Kalendis Nouembris, ea tamen conditione seruata, ut in iisdem diebus Dominica intercesserit, in alia hebdomada secundum prioris abstinentie obseruantiam a quinta feria incipiatur, et in sabbato uespere missa facta finiatur, quibus tamen diebus a carnibus et uino decreuimus abstinendum.

 Iu. De catechumenis baptizandis id statutum est ut in Pasche solemnitate, uel Pentecostes ad baptizandum ueniant. Ceteris solemnitatibus infirmi tantummodo debeant baptizari, quibus quocunque tempore conuenit baptismum non negari.

u. De paruulis qui immaturo utero editi sunt, placuit constitui, ut si infirmi, ut assolet, fuerint et lac maternum non appetunt, etiam eadem die qua nati sunt, si oblati fuerint, baptizentur.

uI. De his qui sine uxoribus ordinantur et familias domus habent, habito secum pro uite conuersatione patre in testimonium, non per quamcunque feminei sexus personam eorum substantia gubernetur, sed per puerum, aut per amicum domum suam debeant ordinare, nisi matrem, aut sororem in domo  habuerint, ut secundum priorum canonum statuta per earum personas, eorum debeat contulari substantia.

uII. Si quis de laicis post uxorem aliam cuiuscunque conditionis cognouerit mulierem, in clero nullatenus admittatur.

uIII. Is uero qui egritudinis languore depressus penitentie benedictionem quam uiatico deputamus per communionem acceperit, et postmodum reconualescens caput penitentie in ecclesia publice non  subdiderit, si prohibitis uitiis non detinetur obnoxius, admittatur ad clerum.

IX. Id semper placuit obseruari omnibus diebus, ut post matutinas et uesperas oratio Dominica a sacerdote proferatur. Ioannes in Christi nomine episcopus subscripsi. Fortunianus episcopus subscripsi. Paulus episcopus subscripsi. Agricius episcopus subscripsi. Emidius episcopus subscripsi. Nibridius episcopus subscripsi. Orontius episcopus subscripsi.


Explicit concilium Gerundense.





INCIPIUNT CAPITULA CONCILII CAESARAUGUSTANI.


     1. Ut femine fideles a uirorum clericorum cetibus separentur.
    2. Ut qui eucaristiam in ecclesia accipit, et ibi eam non consumit, anathematizetur.
    3. Ut diebus Dominicis nullus ieiunet, nec diebus quadragesime ab ecclesia se absentet.
    4. Ut tribus hebdomadis que sunt ante Epiphaniam ab ecclesia nemo recedat.
     5. Ut qui a suis episcopis communione priuantur, ab aliis non recipiantur.
    6. Ut clericus qui propter luxum monachus uoluerit esse, excommunicetur.
    7. Ut doctoris sibi nomen quis non imponat, cui concessum non est.
    8. Ut ante quadraginta annos sanctimoniales uirgines non uelentur.







INCIPIT CONCILIUM CAESARAUGUSTANUM Duodecim episcoporum.


 Quarto Nonas Octobris Cesaraugusta in secretario residentibus episcopis, Siradio, Delphino, Raticio, Ampelio, Augentio, Lucio, Italio, Splendinio, ualerio, Simposio, Caterio et Italio, ab uniuersis dictum est, Recitentur sententie; Lucius episcopus legit.

CAP. I. Ut mulieres omnes Ecclesie catholice fideles a uirorum alienorum lectione et cetibus separentur, ne ad ipsas legentes alii studio uel docendi, uel discendi conueniant, quoniam et hoc Apostolus iubet. Ab uniuersis episcopis dictum est anathema futuros qui hanc concilii sententiam non obseruauerint.

II. Item legit: Eucaristie gratiam si quis probatur acceptam non consumpsisse in ecclesia, anathema sit in perpetuum. Ab uniuersis episcopis dictum est:  Placet.

III. Item legit: Ne quis ieiunet die Dominica causa temporis, aut persuasionis, aut subreptionis, nec quadragesimarum diebus ab ecclesiis fideles desint, nec habitent in latibulis cubitorum ac montium qui in suspicionibus perseuerant, sed exemplum et preceptum custodiant sacerdotum, et ad alienas nullas agendorum conuentuum causas conueniant. Ab uniuersis episcopis dictum est: Anathema sit qui hoc commiserit.

Iu. Item legit: uiginti et uno die, id est, a XuI Kalendarum Ianuarii usque in diem Epiphanie qui est octauo Idus Ianuarii, continuis diebus nulli liceat  de ecclesia absentare in domibus, nec sedere ad uillam nec montes petere, nec nudis pedibus incedere, sed concurrere ad ecclesiam. Quod qui non obseruauerit de susceptis, anathema sit in perpetuum. Ab uniuersis episcopis dictum est: Anathema sit.

u. Item dictum est, ut hi qui per disciplinam, aut sententiam episcopi ab Ecclesia fuerint separati ab aliis episcopis non sint recipiendi; quod si scientes fecerint, non habeant communionem. Ab uniuersis episcopis dictum est: Qui hoc commiserit, episcoporum non habeat communionem.

uI. Item legit: Si quis clericus propter luxum uanitatisque presumptum de officio sponte discesserit  ac uelut obseruatorem legis monachum uideri se maluerit esse quam clericum, ita de Ecclesia repellendum, ut nisi rogando atque obsecrando plurimis temporibus satisfecerit, non recipiatur. Ab uniuersis episcopis dictum est: Ita fiat.

uII. Item lectum est: Ne quis doctoris nomen sibi imponat, preter has personas quibus concessum est, secundum quod scriptum est. Ab uniuersis episcopis dictum est: Placet.

uIII. Item lectum est: Non uelandas esse uirgines que se Deo uouerunt, nisi quadraginta annorum probata etate, quam sacerdos comprobauerit. Ab uniuersis episcopis dictum est: Placet.





INCIPIUNT CAPITULA CONCILII ILERDENSIS.


     1. De his qui altario ministrant, ut a sanguine hominis se abstineant.
     2. De his qui abortiuum faciunt, uel natos suos exstingunt.
     3. De monachis, ut clerici ordinentur cum uoluntate abbatis, et quum monasterio offeruntur non auferantur; et de basilicis quas laici fecerint.
    4. De incestis, ut quandiu in scelere sunt inter catechumenos habeantur.
    5. De his qui altario seruiunt, si subito in fragilitatem carnis inciderint.
    6. De eo qui uidue penitenti uel religiose uirgini stuprum intulerit.
    7. De his qui sacramento se obligant, ne ad pacem redeant.
    8. Si clericus seruum uel discipulum de ecclesia traxerit, ut penitentiam agat.
    9. De his qui rebaptizati sunt, quantum peniteant.
     10. De his qui iubente episcopo remissa culpa ab ecclesia exire contemnunt.
    11. De clericis qui in mutuam cedem prorumpunt.
    12. De his qui contra canones ordinati sunt, ut deponantur.
    13. De catholicis qui filios suos hereticorum baptismati tradiderunt.
    14. De catholicis, ut cum rebaptizatis non conuersentur.
    15. Ut clerici cum extraneis mulieribus non habitent.
    16. Cum sacerdos moritur, quid de rebus ecclesie obseruetur.







INCIPIT CONCILIUM ILERDENSE HABITUM Habitum anno duodecimo Theodorici regis, octauo Idus Augusti.


 CAP. I. De his clericis qui in obsessionibus necessitate positi fuerint, id statutum est ut qui altario ministrant, et Christi corpus et sanguinem tradunt, uel  uasa sacra officio deputata contrectant, ut ab omni humano sanguine etiam hostili se abstineant; quod si in hoc inciderint, duobus annis, tam officio quam communione priuentur, ita ut duobus annis, uigiliis, ieiuniis, orationibus et eleemosynis pro uiribus quas Dominus donauerit expientur, et ita demum officio 103 uel communioni reddantur, ea tamen ratione ne ulterius ad officia potiora prouehantur. Quod si infinito tempore negligentiores circa salutem suam exstiterint, protelandi ipsius penitentie tempus in potestate manet sacerdotis.

II. Hi uero qui male conceptos ex adulterio fetus uel editos necare studuerint, uel in uentribus matrum potionibus aliquibus colliserint, in utroque sexu adulteris, post septem annorum curricula  communio tribuatur, ita tamen ut omni tempore uite sue fletibus et humilitati insistant. Si uero clerici fuerint, officium eis ministrandi recuperare non liceat, attamen in choro psallentium a tempore recepte communionis intersint ipsis beneficiis. In exitu tantum, si facinora sua omni tempore uite sue defleuerint, communio eis tribuatur.

III. De monachis id obseruari placuit, quod synodus Agathensis noscitur decreuisse, hoc tantummodo adiiciendo, ut cum pro Ecclesie utilitate aliquos episcopus probauerit in clericatus officio promouendos, cum abbatis uoluntate debeant ordinari. Ea uero que in iure monasterii de facultatibus offeruntur, in nullo diecesana lege ab  episcopis contingantur. Si autem ex laicis quisquam a se factam basilicam consecrari desiderat, nequaquam eam sub monasterii specie ubi congregatio non colligitur, uel regula ab episcopo non constituitur, a diecesana lege audeat segregare.

Iu. De his qui se incestus pollutione commaculant,  placuit quousque in ipso detestando et illicito carnis contubernio perseuerant, usque ad missas tantum catechumenorum in ecclesia admittantur,  cum quibus etiam nec cibum sumere ullum Christianorum, sicut Apostolus iussit, oportet.

u. Si qui altario Dei deseruiunt, si subito in silenda carnis fragilitate corruerint, et Domino respiciente digne penituerint, ita ut mortificato corpore cordis contriti sacrificium Deo offerant, maneat in potestate pontificis uel ueraciter afflictos non diu suspendere, uel desidiosos prolixiore tempore ab Ecclesie corpore segregare, ita tamen, ut sic officiorum loca recipiant, ne possint ad altiora officia ulterius promoueri; quod si iterato uelut canes ad uomitum reuersi fuerint, non solum dignitate officii careant, sed etiam sanctam communionem, nisi in exitu, non percipiant.

 uI. Qui penitenti uidue, uel uirgini religiose stuprum intulerit, si se ab eo sequestrare noluerit, pariter a communione Christianorum et consortio segregetur. Si uero illa que uim pertulit ad sanctam religionem redierit, in illo solo sententia excommunicationis teneatur, quoad usque publice peniteat.

uII. Qui sacramento se obligauerit, ut litigans cum quolibet ad pacem nullo modo redeat, pro periurio uno anno a communione sanguinis et corporis Domini segregatus, reatum suum eleemosynis, fletibus, et quantis potuerit ieiuniis, absoluat; ad caritatem uero, que operit multitudinem peccatorum, celeriter uenire festinet.

uIII. Nullus clericorum seruum aut discipulum  suum ad ecclesiam confugientem extrahere audeat, uel flagellare presumat; quod si fecerit, donec digne peniteat, a loco cui honorem non dedit segregetur.

IX. De his qui in preuaricatione rebaptizati, sine aliqua necessitate uel tormento delapsi sint, placuit  ut circa eos illa Nicene synodi statuta seruentur que de preuaricatoribus censita esse noscuntur, id est, ut septem annis inter catechumenos orent, et duos inter catholicos, et postea moderatione et clementia episcopi fidelibus in oblatione eucaristie communicent.

X. Qui iubente sacerdote pro quacunque culpa ecclesiam exire contempserit, pro noxa contumacie tardius accipiatur ad ueniam.

XI. Si qui clerici in mutuam cedem proruperint, prout dignitas officiorum in tali excessu contumeliam protulerit, a pontifice districtius uindicetur.

XII. Qui contra decreta canonum indiscrete clericos usque nunc ordinauerunt, eis Dominus, uel sancta et ecclesiastica caritas ignoscat. Amodo uero  si in tali usu proruperint, decretum canonum quod circa eorum personas statutum est, id est, ut nullum ordinare iam audeant obseruetur, uel qui deinceps ordinati fuerint, deponantur; hi uero qui tales hactenus ordinati sunt, nullo tempore promoueantur.

XIII. Catholicus qui filios suos in heresi baptizandos obtulerit, oblatio illius in ecclesia nullatenus recipiatur.

XIu. Cum rebaptizatis fideles religiosi nec in cibo participent.

Xu. Familiaritatem extranearum mulierum licet ex toto sancti Patres antiquis monitionibus preceperint ecclesiis euitandam, id nunc tamen nobis uisum est, ut qui talis probabitur, si post primam et secundam commonitionem se emendare neglexerit, donec  in uitio perseuerat, officii sui dignitate priuetur, quod si Deo iuuante correxerit, sancto ministerio restauretur.

XuI. Licet de re huiusmodi quam constituere salubri ordinatione decernimus prisca auctoritas canonum non siluerit, sed euidenti sanctione preceperit ut cuiuscunque ecclesie pontifice defuncto non passim pro libitu suo, in earum rerum direptionem quas obiens dereliquit quisquam irruat, domumque subuertat, sed sacerdos qui exsequiarum tempore est ea omnia que ad utilitatem et conseruationem pertinent debeat diligenti circumspectione munire,  tamen quia ipsa sanctio, quod peius est, a multis clericis cognoscitur uiolari, ita ut non iubente sacerdote expectorato affectu, totaque discipline seueritate posthabita, immaniter que in domo pontificali reperiuntur inuadunt et abradunt: ideo nunc hec huius placiti constitutione inter nos censoria placuit custodiri, ut defuncto antistite uel etiam adhuc in supremis agente, nullus clericorum cuiuslibet ordinis, officii, gradusue sit, quidquam de domo presumat, uel quod de utilitate instrumenti domus esse agnoscitur, id est mobilis et immobilis, rei ecclesiastice conetur inuadere, nichil furto, nichil dolo supprimens, auferens atque abscondens, sed is cui domus commissa est subiectis sibi cum consilio uno uel duobus fidelissimis, omnia ad tempus pontificis substituendi  debeat conseruare, uel his qui in domo inueniuntur clericis consuetam alimoniam administrare. Substitutus autem antistes suscepte sedis commoda ordinabit, uelut Deus imperauit ut eis uti cum his debeat quos cognouerit discipline et caritati predecessoris sui fideliter paruisse. Quod si quisquam post hec cuiuslibet ordinis, ut superius dictum est, quacunque clericus occasione de omni facultate quippiam probatus fuerit abstulisse uel forsitan dolo aliquo sumpsisse, reus sacrilegii prolixiori anathemate condemnetur, et uix quoque peregrina ei communio concedatur, quia durum est ut hi quos constat in seruitio Domini cum prime sedis antistite desudasse, ab his qui suarum rerum incubitatores atque uagantes fuisse cognoscuntur despecti aliquatenus crucientur.  Sergius in Christi nomine episcopus has constitutiones, secundum quod nobis cum fratribus Deo inspirante complacuit, relegi et subscripsi; Iustus in Christi nomine subscripsi; Ioannes in Christi nomine episcopus subscripsi; Petrus in Christi nomine episcopus subscripsi; Marulio in Christi nomine episcopus subscripsi; Taurus in Christi nomine episcopus subscripsi; Febrorius in Christi nomine episcopus subscripsi; Gratus in Christi nomine episcopus directus a domino meo Stephano episcopo his constitutionibus interfui et subscripsi.





INCIPIUNT CAPITULA CONCILII uALENTINI.


     1. Ut Euangelium post Apostolum legatur.
    2. Ut defuncto episcopo de rebus ipsius, uel ecclesie, nullus quidquam presumat inuadere.
    3. Ut propinqui morientis episcopi de rebus eius nichil usurpent sine metropolitani et comprouincialium conscientia.
     4. De exsequiis morientis episcopi, et qualiter humetur.
    5. De uagis et inobedientibus clericis.
    6. Ut clericum alienum nullus ordinet, nec sit clericus qui non spondeat locum ubi sit delegatus.







INCIPIT CONCILIUM uALENTINUM Sex episcoporum, DXXXIII habitum anno 15 Theodorici regis.


 CAP. I. Anno quinto decimo Theodorici regis sub die secundo Nonas Decembris, in nomine Domini  nostri Iesu Christi ualentino concilio congregato, dum ecclesiasticas regulas tractaremus antiquos canones  relegentes, inter cetera hoc esse censuimus obseruandum, ut sacrosancta Euangelia ante munerum illationem in missa catechumenorum in ordine lectionum post legantur, quatenus salutaria precepta Domini nostri Iesu Christi, uel sermones sacerdotis non solum fideles, sed etiam catechumeni ac penitentes, et omnes qui e diuerso sunt, audire licitum habeant, sic enim pontificum predicatione audita nonnullos attractos ad fidem euidenter scimus.

II. Hoc etiam placuit, ut episcopo a seculo iubente Domino accersito, clerici ab omni omnino supellectili, uel quecunque sunt in domo ecclesie, uel episcopi in libris, speciebus, utensibilibus, uasculis, frugibus, gregibus, animalibus, uel omni omnino re, rapaces manus abstineant, et nichil latronum more  diripiant. Qui si canonum auctoritate prohibiti aliqua peruaserint metropolitani, uel omnium comprouincialium sacerdotum districtione coacti in pristinum statum omnia redintegrare cogantur, ut nichil antistiti uel dispensatori futuro necessariorum sub hac iusta constitutione depereat. Quod ut confidentius iustitia manente seruetur, secundum Regiensis synodi constituta, episcopo e corpore recedente, uicinior illi accedat episcopus, qui ex more exsequiis celebratis, statim ecclesie ipsius curam districtissime gerat, ne quid ante ordinationem futuri pontificis remanentium clericorum subuersioni uel direptioni iam liceat, ita ut, perspectis omnibus, inspectio certior, descriptio fidelissima 104, si fieri potest, intra octauas defuncti sub diligentia presentis episcopi  peragatur. Dehinc ad metropolitani notitiam habita ordinate districtio deferatur, ut eius electione talis persona ordinande domus ecclesiastice procuretur, que uel consueta clericis stipendia dispenset, et creditarum sibi rerum, si forsitan tarditas in episcopo ordinando successerit, metropolitano congruis temporibus reddere possit rationem, ut sub hac salubri constitutione clerici stipendiis suis omnino contenti labores non diripiant episcopi decedentis, et in uacuam ecclesie domum futurus pontifex non sine dolore succedat, sed magis de predecessoris sui dimisso possit et ipse gaudere, et aliis ministrare.

III. Simili quoque modo parentibus et propinquis decedentis episcopi, si intestatus obierit denuntietur, ut sine metropolitani uel comprouincialium  sacerdotum conscientia, nichil de rebus defuncti occupare pertentent, ne forte cum hereditariis rebus etiam aliqua ad ecclesiam pertinentia uel permista usurpent, sed usque ad ordinationem futuri exspectent antistitis, aut certe, si longum fuerit, ad metropolitani, ut dictum est, ordinationem recurrant. Si quis autem contemptor diuini timoris contra hec sancta synodica clericus quisque uel laicus uenire improba mente tentauerit, et communione, et consortio  priuetur Ecclesie, quia durum est ut ad illam conueniat quam exspoliare non metuit, nisi forte spiritu meliore correptus dum a presumptione cessauerit, recuperet indulgentiam. Si autem rationabiliter modesteque unusquisque repetit quod sibi iure debetur, ei absque aliqua animaduersione a metropolitano uel cui iniunxerit, aut res, aut ratio non negetur. Hos autem omnes constringunt, qui tam in preteritum quam in futurum res ecclesie uel episcopi usurpantes diripuerint.

Iu. Illud etiam prouido consilio decernentes, ut quia sepe sanctorum antistitum per absentiam commendatoris episcopi exsequie differuntur, ita ut ueneranda pontificis membra dum tardius funerantur iniurie omnino subiaceant, episcopus qui post  mortem fratris ad sepeliendum eum solet inuitatus occurrere, infirmum magis et adhuc in corpore positum admonitus uisitare non differat, ut aut de reuelatione sacerdotis amplius gaudeat, aut certe de ordinatione domus sue fratrem admoneat, eiusque probabilem uoluntatem in effectum transmittat ac recedentem a seculo, oblatum in eius commendatione sacrificium Deo offerens, mox sepulture tradat diligentissime et superius constituta canonice non differat adimplere. Si autem, ut fieri solet, antistes repentino obitu decesserit, et collimitanei sacerdotes de longinquo minime adesse potuerint, uno die tantum cum sua nocte exanimatum corpusculum sacerdotis maneat, nec sine fratrum ac religiosorum frequentia, uel psallentium excubatione seruatum, a  presbyteris cum omni diligentia in loco conditum seorsum non statim humetur, sed honorifice commendetur, donec sine mora inuitato undecunque pontifice, ab ipso, ut condecet, solemniter tumuletur, ut et iniurie tollatur occasio, et mos antiquus in sepeliendis sacerdotibus obseruetur.

u. Hoc etiam placuit, ut uagus atque instabilis clericus, siue etiam in diaconi ministerio uel presbyteri officio constitutus, si episcopi a quo ordinatus est preceptis non obedierit, ut in delegata sibi ecclesia officium dependat assiduum quousque in uitio permanserit, et communione et honore priuetur.

uI. Ut nullus alienum clericum secundum decreta canonum sine consensu episcopi sui audeat ordinare, sed nec ullum sanctorum sacerdotum quispiam ordinet,  qui localem se futurum primitus non spoponderit, ut per hec nullus a regula uel disciplina ecclesiastica deuiare permittatur impune. Celsiuus in Christi nomine episcopus subscripsi. Setabius episcopus subscripsi. Benagius episcopus subscripsi, Ampelius episcopus subscripsi. Sallustius archidiaconus uicarius domini mei Marcelli episcopi, subscripsi.





INCIPIUNT CAPITULA CONCILII TOLETANI PRIMI.


     1. De presbyteris et diaconibus si post ordinationem filios genuerint.
     2. Ut penitens, si necessitas cogat, lector aut ostiarius fiat.
     3. De his qui uiduas acceperint, ne diaconi efficiantur.
    4. Ut subdiaconus si defuncta uxore aliam duxerit, ostiarius fiat.
    5. Ut si cuiuslibet ordinis clericus tardius ad ecclesiam uenerit, deponatur.
    6. Ut religiosa puella uirorum familiaritatem in domo non habeat.
    7. Ut clericus cuius uxor peccauerit preter necem potestatem habeat distringendi eam, et cum ea cibum non sumat.
    8. De eo qui post baptismum militauerit, ut ad diaconatum non permittatur.
    9. Ut nulla professa uel uidua, absente sacerdote, in domo sua sacerdotale officium uel lucernale impleat.
     10. Ut nullus obligatum cuiquam absque consensu domini uel patroni clericum faciat.
    11. Ut si quis potentum exspoliauerit quemlibet et admonente episcopo non reddiderit, excommunicetur.
     12. Ut nullus clericus ab episcopo recedat et ad alium se transferat.
    13. De his qui in ecclesiam intrant, et non communicant, ut excommunicentur.
    14. De eo qui acceperit eucaristiam, et non sumpserit, ut sacrilegus repellatur.
    15. De his qui excommunicantur a sacerdotibus, ut nullus ad eos accedat.
    16. Ut deuota si adulterata fuerit decem annos peniteat; si maritum duxerit, non permittendam ad penitentiam, nisi maritus decesserit.
    17. De eo qui uxorem habet, si concubinam habuerit, non communicet.
    18. Si uidua episcopi, presbyteri, uel diaconi, maritum acceperit.
     19. Si sacerdotis, uel diaconi, filia religiosa peccauerit, in fine tantum communicet.
    20. Ut nullus preter episcopum chrisma conficiat.
    21. De regulis fidei catholice contra Priscillianos.







INCIPIT CONCILIUM PRIMUM TOLETANUM Decem et octo episcoporum, tempore Honorii et Arcadii, Stilicone consule, habitum.


 Conuenientibus episcopis in ecclesia Toleto, id est, Patrono, Marcello, Alitiano, Aphrodisio, Iocundo, Olympo, Seuero, Astutio, Hilario, Lampadio, Eustochio, Exuperantio, Sereno, Floro, Leporio, Aureliano, Lampiode, Gallia, Lucentio. His conuentus municipiis Celenis actus est, isti sunt qui in aliis  gestis aduersus Priscilliani sectatores, et heresim quam astruxerat libellarem dedere sententiam. Considentibus presbyteris, astantibus diaconibus, et ceteris qui intererant concilio congregatis, Patronus episcopus dixit: Quoniam singuli cepimus in ecclesiis nostris facere diuersa, et inde tanta scandala sunt, que usque ad schisma perueniunt, si placet, communi concilio decernamus quid ab omnibus episcopis in ordinandis clericis sit sequendum. Mihi autem placet constitutum primitus Niceni concilii perpetuo esse seruandum, nec ab hoc esse recedendum. Uniuersi episcopi dixerunt: Hoc nobis placet, ita ut si quis cognitis gestis Niceni concilii aliud quam statutum est facere presumpserit, et non in  eo perseuerandum putauerit, tunc excommunicatus habeatur, nisi per correptionem fratrum emendauerit errorem.

CAP. I. Placuit, ut diacones si uel integri, uel casti sint, et continentis uite, etiam si uxores habeant, in ministerio constituantur, ita tamen ut si qui etiam ante interdictum quod per priores ante nos episcopos constitutum est incontinenter cum uxoribus uixerint, presbyteri honore non cumulentur; si quis uero ex presbyteris ante interdictum filios suos susceperit, de presbytero ad episcopum non admittatur.

II. Item placuit, ut penitentes non admittantur ad clerum, nisi tantum, si necessitas, aut usus exegerit,  inter ostiarios deputentur, uel inter lectores, ita ut Euangelia, aut Apostolum non legant. Si qui autem ante ordinati sunt diacones, inter subdiacones habeantur, ita ut manum non imponant, nec sacra contingant. Ex eo uero penitente dicimus qui post  baptismum, aut pro homicidio, aut pro diuersis criminibus grauissimisque peccatis publicam penitentiam gerens sub consilio diuino fuerit reconciliatus altario.

III. Item constituit sancta synodus, ut lector fidelis si uiduam alterius uxorem acceperit, amplius nichil sit, sed semper lector habeatur, aut forte subdiaconus.

Iu. Subdiaconus autem defuncta uxore si uxorem aliam duxerit, ab officio in quo ordinatus fuerat remoueatur, et habeatur inter ostiarios uel lectores, ita ut Euangelium et Apostolum non legat, propterea ne qui ecclesie seruierit publicis officiis seruire uideatur; qui uero tertiam, quod nec dicendum est, acceperit, abstentus biennio postea inter laicos  reconciliatus per penitentiam communicet.

u. Presbyter, uel diaconus uel subdiaconus, uel quilibet ecclesie deputatus clericus, si intra ciuitatem non fuerit, uel in loco in quo ecclesia est, aut castella, aut uici sunt, aut uille, si ad ecclesiam, aut ad sacrificium quotidianum non uenerit, clericus non habeatur, si castigatus per satisfactionem ueniam ab episcopo uoluit promereri.

uI. Itemque puella Dei nec familiaritatem habeat cum confessore, aut cum quolibet laico sanguinis alieni, aut conuiuium sola adeat, nisi ubi seniorum, aut honestorum, aut uiduarum honestarumque frequentia, ubi honeste confessor quilibet cum plurimorum testimonio testium conuiuio interesse possit,  cum lectoribus autem in ipsorum domibus non admittendas penitus nec uidendas, nisi forte consanguinea soror sit uel uterina.

uII. Placuit ut si quorumcunque clericorum uxores peccauerint, ne forte licentiam peccandi plus habeant, accipiant mariti earum hanc potestatem preter necem custodiendi, ligandi in domo sua, ad ieiunia salutaria, non mortifera, eas cogentes, ita ut inuicem sibi clerici pauperes auxilium ferant, si seruitia non habeant; cum uxoribus autem ipsis que peccauerint, nec cibos sumant, nisi forte ad timorem Dei acta penitentia reuertantur.

uIII. Si quis post baptismum militauerit, et chlamydem sumpserit, aut cingulum ad necandos fideles, etiam si grauia non admiserit, si ad clerum  admissus fuerit diaconi non accipiat dignitatem.

IX. Nulla professa uel uidua absente episcopo uel presbytero in domo sua antiphonas 105 cum confessore uel seruo suo faciat; lucernarium uero nisi in ecclesia non legatur, aut si legatur in uilla presente episcopo uel presbytero uel diacono legatur.

X. Clericos, siquidem obligati sint uel pro equatione, uel de genere alicuius domus, non ordinandos nisi probate uite fuerint, et patroni consensus accesserit.

XI. Si quis de potentibus clericum aut quemlibet pauperiorem, aut religiosum exspoliauerit, et mandauerit eum ad se uenire episcopus ut audiatur et contempserit, inuicem mox scripta percurrant per omnes prouincie episcopos, et quoscunque audire  potuerint, ut excommunicatus habeatur ipse donec obediat ut reddat aliena.

XII. Item ut liberum nulli clerico sit discedere ab episcopo suo, et alteri episcopo communicare, ni forte ei quem episcopus alius libenter habeat de hereticorum schismate discedentem, et ad fidem catholicam reuertentem. Si qui autem de catholicis discesserint et communione eorum, uel palam, uel occulte cum eis qui uel excommunicati sunt, uel per sententiam iam notati fuerint inuenit, habeant illorum ad quos ire uoluerint, etiam in damnatione, consortium.

XIII. De his qui intrant in ecclesiam, et apprehenduntur nunquam communicare admoneantur. Quod si non communicant, ad penitentiam accedant; si communicant, non semper abstineant, si non fecerint,  abstineantur.

XIu. Si quis autem acceptam a sacerdote eucaristiam non sumpserit, uelut sacrilegus propellatur.

Xu. Si quis laicus abstinetur, ad domum eius, uel clericorum, uel religiosorum, nullus accedat, similiter et clericus, si abstinetur, a clericis deuitetur; si quis cum illo colloqui, aut conuiuari fuerit deprehensus, etiam ipse abstineatur, sed hoc pertineat ad eos clericos qui eius sunt episcopi, et ad omnes qui commoniti fuerint de eo qui abstinetur, siue laico quolibet siue clerico.

XuI. Deuotam peccantem non recipiendam in ecclesiam nisi peccare desierit, et si desinens egerit aptam penitentiam decem annis recipiat communionem,  priusquam autem in ecclesiam admittatur ad orationem ad nullius conuiuium Christiane mulieris accedat, quod si admissa fuerit, etiam hec que eam receperit habeatur in absentia, corruptorem etiam par pena constringat. Que autem maritum acceperit non admittatur ad penitentiam, nisi adhuc ipso uiuente marito caste uiuere ceperit, aut postquam ipse decesserit.

XuII. Si quis habens uxorem fidelis, si concubinam habeat non communicet. Ceterum is qui non habet uxorem et pro uxore concubinam habet a communione non repellatur, tamen ut unius mulieris, aut uxoris, aut concubine, ut ei placuerit sit coniunctione contentus, alias uero uiuens abiiciatur, donec desinat et ad penitentiam reuertatur.

 XuIII. Si qua uidua episcopi aut presbyteri, aut diaconi maritum acceperit, nullus clericus, nulla religiosa cum ea conuiuium sumat, nunquam communicet, morienti tantum ei sacramentum subueniat.

XIX. Episcopi uel presbyteri siue diaconi filia, si deuota fuerit et peccauerit, et maritum duxerit, si eam pater uel mater in affectum receperint, a communione habeantur alieni, pater uero causas in concilio nouerit se prestaturum. Mulier autem non admittatur ad communionem, nisi marito defuncto egerit penitentiam, si autem uiuente eo secesserit et penituerit, nullo modo nisi uite deficiens accipiat communionem.

XX. Quamuis pene ubique custodiatur, ut absque episcopo chrisma nemo conficiat, tamen quia in aliquibus  locis uel prouinciis presbyteri dicuntur chrisma conficere, placuit ex hac die nullum alium nisi episcopum chrisma conficere, et per diecesim destinare, ita ut de singulis ecclesiis ad episcopum ante diem Pasche diaconi destinentur, aut subdiaconi qui confectum chrisma ab episcopo destinatum ad diem Pasche possint ad tempus deferre. Episcopo sane certum est quod omni tempore licet chrisma conficere, sine conscientia autem episcopi nichil penitus presbyteri agere presumant. Statutum uero est diaconum non chrismare, sed presbyterum absente episcopo, presente uero non, nisi ab ipso fuerit preceptum. Huiusmodi constitutionem meminerit semper archidiaconus uel presentibus uel absentibus episcopis suggerendam, ut eam et episcopi  custodiant, et presbyteri non relinquant. Patronus episcopus subscripsi; Marcellus episcopus subscripsi; Afrodisius episcopus subscripsi; Alicianus episcopus subscripsi; Olimpius episcopus subscripsi; Asterius episcopus subscripsi; Lampadius episcopus subscripsi; Serenus episcopus subscripsi; Iocundus episcopus subscripsi; Seuerus episcopus subscripsi; Leonas episcopus subscripsi; Hilarius episcopus subscripsi; Florus episcopus subscripsi; Leporius episcopus subscripsi; Aurelianus episcopus subscripsi; Eustochius episcopus subscripsi; Lampadius episcopus subscripsi; Exuperantius episcopus subscripsi.

XXI. Regula fidei contra omnes hereses quam maxime contra Priscillianistas episcopi Tarraconensis,  Carthaginensis, Lusitani et Betici fecerunt ex precepto pape Leonis, et ad Balconium episcopum Galicie transmiserunt. Ipsi etiam et suprascripta uiginti canonum capitula statuerunt in concilio Toletano.


Assertio fidei eiusdem concilii.

Credimus in unum uerum Deum Patrem omnipotentem, et Filium, et Spiritum sanctum, uisibilium factorem, per quem omnia facta sunt in celo et in terra, unum Deum, et unam esse diuine substantie Trinitatem. Patrem autem non esse Filium ipsum, sed habere Filium qui Pater non sit; Filium non esse Patrem, sed Filium Dei de Patris esse natura; Spiritum quoque esse Paracletum, qui nec Pater sit ipse, nec Filius, sed a Patre Filioque procedens.  Est ergo ingenitus Pater, genitus Filius, non genitus Paracletus sed a Patre Filioque procedens. Pater est cuius uox hec audita est de celis: »Hic est Filius meus dilectus, in quo mihi bene complacui, ipsum audite .« Filius est qui ait: »Ego a Patre exiui, et a Deo ueni in hunc mundum .« Paracletus est Spiritus de quo Filius ait: »Nisi ego abiero ad Patrem, Paracletus non ueniet .« Hanc Trinitatem personis distinctam substantia unica, uirtute et potestate et maiestate indiuisibilem, indifferentem, preter hanc nullam credimus diuinam esse naturam, uel angeli, uel spiritus, uel uirtutis alicuius que Deus credatur. Hunc ergo Filium Dei Deum natum a Patre, ante omne omnino principium sanctificasse uterum uirginis Marie, atque  ex ea uerum hominem sine uirili generatum semine suscepisse, duabus duntaxat naturis, id est deitatis et carnis, in unam conuenientibus omnino personam, id est Dominum nostrum Iesum Christum. Nec imaginarium corpus, aut phantasmatis alicuius in eo fuisse, sed solidum atque uerum hunc et esurisse, et sitisse, et doluisse, et fleuisse, et omnes corporis iniurias pertulisse. Postremo a Iudeis crucifixum, et sepultum, et tertia die resurrexisse, conuersatum postmodum cum discipulis suis, et quadragesima post resurrectionem die ad celum ascendisse. Hunc filium hominis etiam Filium Dei, et Filium Dei et hominis filium appellamus. Resurrectionem uero futuram humane credimus carnis, animam autem hominis non diuine esse substantie, aut  Dei Patris, sed creaturam Dei uoluntate creatam.  Si quis autem dixerit, aut crediderit a Deo omnipotente mundum hunc factum non fuisse, atque omnia eius instrumenta, anathema sit. Si quis dixerit uel crediderit Filium eumdem esse Patrem, uel Paracletum, anathema sit. Si quis dixerit atque crediderit Deum Patrem eumdem esse Filium, uel Paracletum, anathema sit. Si quis dixerit uel crediderit Paracletum esse, uel Patrem, uel Filium, anathema sit. Si quis crediderit uel dixerit carnem tantum sine anima a Filio Dei fuisse susceptam, anathema sit. Si quis dixerit uel crediderit Christum innascibilem esse, anathema sit. Si quis dixerit uel crediderit deitatem nascibilem esse, anathema sit. Si quis dixerit uel crediderit deitatem Christi conuertibilem fuisse, uel passibilem, anathema sit. Si quis dixerit  uel crediderit alterum Deum esse prisce legis, alterum Euangeliorum, anathema sit. Si quis dixerit uel crediderit ab altero Deo mundum factum fuisse, et non ab eo de quo scriptum est: In principio fecit Deus celum et terram, anathema sit. Si quis dixerit, uel crediderit corpora humana non resurgere post mortem, anathema sit. Si quis dixerit, uel crediderit animam humanam Dei portionem, uel Dei esse substantiam, anathema sit. Si quis dixerit uel crediderit alias scripturas preter quas Ecclesia catholica recipit in auctoritate habendas uel esse uenerandas, anathema sit. Si quis dixerit uel crediderit deitatis et carnis unam in Christo esse naturam, anathema sit. Si quis dixerit, uel crediderit esse aliquid quod se extra diuinam Trinitatem possit  ostendere, anathema sit. Si quis astrologie uel mathesi existimat esse credendum, anathema sit. Si quis dixerit uel crediderit coniugia hominum que secundum legem diuinam licet habere exsecrabilia esse, anathema sit. Si quis dixerit, uel crediderit carnes auium seu pecudum que ad escam date sunt, non tantum pro castigatione hominum abstinendas, seu exsecrandas esse, anathema sit. Si quis in errore Priscilliani sectam sequitur, uel profitetur, ut aliud in salubri baptismo contra sedem sancti Petri faciat, anathema sit.

Explicit regula fidei catholice aduersus Priscillianistas. Patronus episcopus subscripsi; Marcellianus episcopus subscripsi; Afridius episcopus subscripsi; sancti et alii episcopi qui interfuerunt  concilio.





INCIPIUNT CAPITULA CONCILII SECUNDI TOLETANI.


     1. De his quos parentes ab infantia in clericatus officio mancipauerunt, si postea uoluntatem habeant nubendi.
    2. De clerico qui ad aliam transit ecclesiam, et qui eum receperit.
     3. Ut nullus a subdiaconatu et supra extraneam habeat mulierem.
    4. Ut quidquid de iure ecclesie clerici tenuerunt, post obitum eorum ad ecclesiam reuertatur.
    5. De his qui se proximis suis copulant, ut a communione Christi separentur







INCIPIT CONCILIUM TOLETANUM SECUNDUM Habitum era DLXu, anno quinto Amalrici regis.


 Cum in uoluntate Domini apud Toletanam urbem sanctorum episcoporum presentia conuenisset, et de institutis sanctorum Patrum canonumque decretis commemoratio haberetur, nobis in unum positis placuit, ut si qua in antiquis canonibus minime commemorata sunt salubri tractatu ac diligenti consideratione instituantur. Si qua uero in anterioribus 106 sunt neglecta, rediuiuam ordinationis censuram obtineant, quatenus dum his que in conciliis sunt decreta, sed abusione temporum hactenus dimissa, et ad cultum fidei pertinent, studium religiose impendimus obseruationis, Dei misericordiam facilius impetremus.

CAP. I. De his quos uoluntas parentum a primis infantie annis in clericatus officio uel monachali posuit  pariter statuimus obseruandum, ut mox cum detonsi uel ministerio electorum contraditi fuerint, in domo ecclesie sub episcopali presentia a preposito sibi debeant erudiri. At ubi octauum decimum etatis sue compleuerint annum, coram totius cleri plebisque conspectu uoluntas eorum de expetendo coniugio ab episcopo perscrutetur; quibus si gratia castitatis Deo inspirante placuerit, et promissionem castimonie sue absque coniugali necessitate responderint seruaturos, hi tanquam appetitores arctissime uie lenissimo Domini iugo subdantur, ac primo subdiaconatus ministerium probatione habita professionis sue a uicesimo anno suscipiant. Quod si inculpabiliter ac inoffense uicesimum et quintum annum etatis sue peregerint, ad diaconatus officium,  si scientes implere posse ab episcopo comprobentur, promoueri debent, cauendum tamen est his ne quando sue sponsionis immemores ad terrenas nuptias aut abortiuos concubitus ultra recurrant. Quod si forte fecerint, ut sacrilegii rei ab Ecclesia habeantur extranei. His autem quibus uoluntas propria interrogationis tempore desiderium nubendi persuaserit, concessam ab episcopis sententiam auferre non possumus, ita ut prouecte etatis in coniugio positi renuntiaturos se pari consensu operibus carnis spoponderint, ad sacratos gradus aspirent.

II. Similiter placuit custodire ne quis ex eis qui tali educatione imbuuntur qualibet occasione cogente propriam relinquentes ecclesiam, ad aliam  transire presumant, episcopus uero qui eum suscipere absque conscientia proprii sacerdotis fortasse presumpserit, totius fraternitatis se reum esse nouerit, quia durum est ut eum quem alius rurali sensu ac scelere infantie exuit, alius suscipere ac uindicare presumat.

III. Illud uero preterea speciali ordinatione decreuimus, quod nec antiqua concilia in uniuersis canonibus siluerunt, ut nullus clericorum a gradu subdiaconatus et supra in consortio familiaritatis  habeat mulierem uel ingenuam, uel libertam, uel ancillam, sed si sunt ei huiusmodi seruitia, matri, uel sorori, uel alii propinque contradat, et quidquid suis manibus perfecerit, proprio domino deferatur. Aut si propinquitatis memoria deest, alterius domus adherentis habitaculum requiratur, dum in toto modo nulla occasio intreundi domum clerici femine permittatur, unde aliqua possit incurrere noxialis fame innocentis portas iniuria. Sane deinceps post datam hanc admonitionem quisque earum consortio frui uoluerit, nouerit se non solum a clericatus officio retrahi uel ecclesie foribus expelli, sed etiam omnium catholicorum clericorum uel laicorum communione priuari, nulla prorsus uel colloquii consolatione relicta quatenus male consuetudinis  abrasa rubigo in posteris radicis sue ueneno serpere non possit.

Iu. Si quis sane clericorum agellos, uel uineolas in terris ecclesie sibi fecisse probatur sustentande uite causa, usque ad diem obitus sui possideat, post suum uero de hac luce decessum iuxta priorum canonum constitutiones ius suum ecclesie sancte restituat, nec testamentum successorio iure cuiquam heredum aut proheredum relinquat, nisi forsitan cui episcopus pro seruitiis ac prestatione ecclesie largiri uoluerit.

u. Nam et hec precauenda salubriter sancimus, ne quis fidelium propinquam sanguinis sui usquequo affinitatis lineamenta generis successione cognoscit in matrimonio sibi desideret copulari, quoniam scriptum  est: Omnis homo ad proximam sanguinis sui non accedat, ut reuelet turpitudinem eius, nec sine denuntiatione sit sententie, nam paulo post infert et dicit: Anima que fecerit de abominationibus istis quidpiam, peribit de medio populi sui. Si quis ergo huius decreti temerator exstiterit, ac uetitum uiolare presumpserit, tanto grauiori sententia multandum se recognoscat, quanto eam propinquiorem cui copulari se maluit serie originis esse non ambigit, tantoque annosioris excommunicationis tempore a Christi corpore et fraternitatis consortio sequestretur, quanto fuerit propinquioris sanguinis contagione pollutus. Huius institutionis regulam qui subscripsimus irrefragabili auctoritate nos spondemus  seruaturos. Si quis autem tam nostram uel eorum qui nunc sancte synodo ex hac prouincia defuerunt, huic tam salubri ordinationi obuiare presumpserit, uel solerter adimplere neglexerit, conuictus totius fraterne caritatis aliquandiu habeatur extraneus. Sane iuxta priorum canonum decreta concilium apud fratrem nostrum Montanum episcopum si Dominus uoluerit futurum pronuntiamus. Itaque statuimus, ut frater et cepiscopus noster Montanus qui in metropoli est ad comprouinciales nostros Domini sacerdotes litteras de congreganda synodo adueniente  tempore debeat destinare. Nunc ergo in nomine Domini finitis his que in consultationem uenerunt, gratias agimus omnipotenti Deo, deinde Domino nostro glorioso Amalrico regi diuinam clementiam postulantes, ut innumeris regni eius ea que ad cultum fidei perueniunt peragendi nobis licentiam prestet. Montanus in Christi nomine episcopus his constitutionibus acquieui, relegi et subscripsi die et anno quo supra. Pancarius episcopus his constitutionibus  acquieui, et relegi, et subscripsi. Canonius episcopus subscripsi. Paulus episcopus subscripsi. Domitianus episcopus subscripsi. Marracinus episcopus subscripsi. Nibridius episcopus subscripsi. Iustus in Christi nomine Ecclesie catholice Urgellitane episcopus, hanc constitutionem consacerdotum meorum in Toletana urbe habitam, cum post aliquantum temporis aduenissem, salua auctoritate priscorum canonum relegi, probaui et subscripsi.





INCIPIT CONCILIUM TOLETANUM TERTIUM In quo Arii heresis in Hispania condemnatur.


 In nomine Domini nostri Iesu Christi anno 4, regnante gloriosissimo atque piissimo, et Deo fidelissimo domino Richardo rege, die uIII Iduum Maiarum, era D. C. XXuII. Hec sancta synodus habita in sancta ciuitate regia Toletana ab episcopis totius Hispanie, uel Gallicie qui infra scripti sunt.

CAP. I. Cum pro fidei sue sinceritate idem gloriosissimus princeps omnes regiminis sui pontifices in unum conuenire mandasset, ut tam de eius conuersione quam de gentis Gothorum innouatione in Domino exsultarent, et diuine dignationi pro tanto munere gratias agerent, memoratus sanctissimus princeps sic uenerandum concilium alloquitur, dicens: Non incognitum reor esse uobis, reuerendissimi  sacerdotes, quod propter instaurandam discipline ecclesiastice formam, ad nostre uos serenitatis presentiam euocauerim, et quia recursis retro temporibus heresis imminens in tota Ecclesia catholica agere synodica negotia denegabat, Deus, cui placuit per nos eiusdem heresis obicem depellere, admonuit de more ecclesiastico reparare. Ergo sit uobis iucunditati, si gaudio quod mos canonicus prospectu Dei per nostram gloriam ad paternos reducetur terminos. Prius tamen admoneo pariter et exhortor ieiuniis uos et uigiliis atque orationibus operam dare ut ordo canonicus quem a sacerdotalibus sensibus detraxerat longa ac diuturna obliuio, quam etas nostra se nescire fatetur, diuino dono uobis rursus patefiat. Ad hec autem gratias Deo  agentes, et religiosissimo principi uniuerso concilio in laudibus acclamante, triduanum est exinde predicatum ieiunium. Sed cum die octaua Iduum Maiarum in unum cetum Dei sacerdotes adessent, et oratione premissa, unusquisque sacerdotum competenti loco resedisset, ecce in medio eorum adfuit serenissimus princeps seque cum Dei sacerdotibus orationi communicans, diuino flamine plenus sic ad loquendum exorsus est, dicens: Non credimus uestram latere sanctitatem quanto tempore in errore Arianorum laborasset Hispania, et non multos post decessum genitoris nostri dies, quibus nos uestra beatitudo fidei sancte catholice cognouit esse sociatos. Credimus generaliter magnum, et eternum gaudium habuisse, et ideo, uenerandi patres,  ad hanc uos peragendam congregauimus synodum, ut de omnibus nuper aduenientibus ad Christum ipsi eternas Domino gratias deferatis. Quidquid uero uerbis apud sacerdotium uestrum nobis agendum erat de fide atque spe uestra quam gerimus in hoc tomo conscripta, atque allegata nota facimus, relegatur enim in medio uestri, et in iudicio synodali examinata per omne successiuum tempus gloriosa nostra eiusdem fidei testimonio declarata clarescat. Susceptus est autem ab omnibus Dei sacerdotibus offerente rege sacrosancte fidei tomus, et pronuntiante notario clara uoce recensitus est.

II. Quamuis Deus omnipotens pro utilitatibus populorum regni nobis cultum subire tribuerit, et  moderamen gentium non paucarum regie nostre cure commiserit, meminimus tamen nos mortalium conditione perstringi, nec posse felicitatem future beatitudinis aliter promereri, nisi nos cultu uere fidei reputemus, et Conditori nostro salutis confessione qua dignus est ipse placeamus. Pro qua re quanto subditorum gloria regali extollimur, tanto prouidi esse debemus in his que a Deo sunt, uel nostram spem augere, uel gentibus nobis a Deo creditis consulere. Ceterum quid pro tantis beneficiorum collationibus omnipotentie diuine ualemus tribuere, quando omnia ipsius sunt, et bonorum nostrorum nichil egeat, nisi ut in eum sic tota deuotione credamus, quemadmodum per Scripturas sacras se ipse intelligi uoluit, et credi precepit, id  est, ut confiteamur esse Patrem qui genuerit ex substantia sua Filium sibi et cequalem et ceternum. Non tamen ut idem ipse sit natus ingenitus, sed persona alius sit Pater qui genuit, alius sit Filius qui fuerit generatus, unius tamen utraque substantie in diuinitate subsistat, Pater ex quo sit Filius, ipse uero ex nullo sit alio. Filius qui habeat Patrem, sed sine initio et diminutione in ea qua Patri cequalis et ceternus est diuinitate subsistat. Spiritus quoque sanctus confitendus a nobis et predicandus a Patre esse, et Filio procedere, et cum Patre et Filio unius esse substantie. Tertiam uero in trinitate Spiritus sancti esse personam, qui tamen communionem habet cum Patre et Filio diuinitatis essentia. Hec enim sancta Trinitas unus est Deus, Pater et  Filius et Spiritus sanctus, cuius bonitate hominis licet bona sit condita creatura, per assumptam tamen a Filio humani habitus formam a damnata progenie reformamur ad beatitudinem pristinam; sed sicut uere salutis indicium est trinitatem in 107 unitate et unitatem in Trinitate sentire, ita erit consummata sententia, si eadem intra uniuersalem Ecclesiam teneamus, et apostolicam unitatem in apostolico positi fundamento seruemus. Tamen uos Dei sacerdotes meminisse oportet, quantis huc usque Ecclesia catholica per Hispanias auerse partis molestiis laborauerit, dum et catholici constanter fidei sue tenerent ac defenderent unitatem, et heretici pertinaciori animositate proprie niterentur perfidie quoque ut res ipsa conspicit calore fidei accensum  in hoc Dominus excitauit, ut depulsa obstinatione infidelitatis, et discordie submoto furore, populum qui sub nomine religionis famulabatur errori, ad agnitionem fidei et Ecclesie catholice consortium reuocarem. Adest enim omnis gens Gothorum inclyta et fere omnium gentium uirilitate illustrata, que licet suorum prauitate doctorum a fide hactenus uel unitate fuerit Ecclesie catholice segregata, toto nunc tamen modo assensu concordans eius Ecclesie communioni participatur, que diuersarum gentium multitudinem materno in sinu suscipit, et caritatis uberibus nutrit, de qua propheta canente, dicitur: »Domus mea domus orationis uocabitur « omnibus gentibus. Nec enim sola Gothorum conuersio ad cumulum nostre mercedis  accedit, quinimo et Sueuorum gentis infinita multitudo, quam presidio celesti nostro regno subiecimus alieno iudicio in heresim deductam, nostro tamen ad ueritatis originem studio reuocauimus. Proinde, sanctissimi patres, has nobilissimas gentes que lucris gratie per nos Dominicis applicate sunt, quasi sanctum, et placabile sacrificium per uestras manus eterno Deo offero. Erit enim mihi immarcessibilis corona uel gaudium in retributione iustorum, si hi populi qui nostra ad unitatem Ecclesie solertia transcurrerint fundati in eadem et stabiliti permaneant. Sicut enim diuino nutu nostre cure fuit hos populos ad unitatem Christi et Ecclesie pertrahere, ita sit uestre docibilitatis eos catholicis dogmatibus instruere, quo  in tota cognitione ueritatis instructi, nouerint ex toto errores perniciosos respuere, et uere fidei tramitem ex caritate retinere, uel catholice Ecclesie communionem desiderio auidiori complecti. Ceterum sicut facile ad ueniam peruenisse confido, quod nescia huc usque tam clarissima errauerit gens, ita grauius esse non dubito si agnitam ueritatem dubio corde teneat, atque a patenti lumine, quod absit, oculos suos auertat. Unde et ualde pernecessarium esse perspexi beatitudinem uestram in unum conuenire, habens sententie Dominice fidem qua dicit: Ubi fuerint duo uel tres collecti in nomine meo, ibi sum in medio eorum. Credo enim beatam sancte Trinitatis diuinitatem huic sancto interesse concilio,  et ideo tanquam ante conspectum Dei ita in medio uestri fidem meam quam protuli conscius admodum sententie dicentis: Non celaui misericordiam tuam a congregatione multa. uel apostolum Paulum Timotheo discipulo precipientem audiui: »Certa bonum certamen fidei, apprehende uitam eternam in qua uocatus es, confessus bonam confessionem coram multis testibus .« uera est enim Redemptoris nostri ex Euangelio sententia qua »confitentem se coram hominibus confiteri dicit coram Patre, et negantem se esse negaturum « Expedit enim nobis id ore profiteri quod credimus corde, secundum celeste mandatum, quo dicitur: »Corde enim creditur ad iustitiam, ore autem confessio fit ad salutem .« Proinde sicut anathematizo Arium cum omnibus dogmatibus et complicibus suis, qui unigenitum Dei Filium a paterna degenerem asserebat esse substantia, nec a Patre genitum, sed ex nichilo dicebat esse creatum, uel omnia consilia malignantium que aduersus sanctam synodum Nicenam instituerunt, ita in honorem et in laudem Dei fidem sanctam Niceni obseruo concilii, et honoro ea que contra recte fidei eumdem pestem Arium trecentorum decem et octo sancta episcopalis scripsit synodus. Amplector itaque et teneo fidem centum quinquaginta episcoporum Constantinopoli congregatorum, qui Macedonium Spiritus sancti substantiam minorantem et a Patris et Filii unitate et essentia segregantem iugulo ueritatis interemit. Prime  quoque Ephesine synodi fidem, que aduersus Nestorium eiusque doctrinam lata est, credo pariter et honoro. Similiter et Chalcedonensis concilii fidem quam plena sanctitate et eruditione aduersus Euticem et Dioscorum protulit, cum Ecclesia catholica reuerenter suscipio. Omnium quoque orthodoxorum uenerabilium sacerdotum concilia que ab ipsis supra scriptis quatuor synodis fidei puritate non dissonant, pari ueneratione obseruo. Properet ergo reuerentia uestra fidem hanc nostram canonicis applicare monimentis ut ab episcopis uel religiosis et gentis nostre primoribus solerter fides quam in Ecclesia catholica crediderunt legatur; quam renouatam et apicibus uel eorum subscriptionibus roboratam, futuris olim temporibus in testimonium Dei atque  omnium fidelium reseruare, ut gentes quas in Dei nomine regia potestate percellimus, et que relicto antiquo errore per unctionem sacrosancti chrismatis, uel manus impositionem Paracletum intra Dei Ecclesiam perceperint Spiritum, quem unum et equalem cum Patre et Filio confitentes, que dono Dei in sinu Ecclesie sancte catholice collate sunt. Quod si eorum aliqui hanc credulitatem et sanctam confessionem nostram minime credere uoluerint, iram Dei cum anathemate eterno suscipiant, ut de interitu suo fidelibus gaudium, infidelibus sint in exemplum. Huic uero confessioni mee sanctarum Scripturarum et conciliorum constitutionibus consentiens testimonio diuino tota cordis simplicitate subscripsi.


 Fides Niceni concilii.

Credimus in unum Deum Patrem omnipotentem, omnium uisibilium et inuisibilium conditorem; et in unum Dominum Iesum Christum Filium Dei de Patre natum unigenitum, hoc est de substantia Patris, Deum ex Deo, lumen ex lumine, Deum uerum ex Deo uero, natum, non factum, omousion Patri, hoc est eiusdem cum Patre substantie, per quem omnia facta sunt, et que in celo et que in terra, qui propter nos et propter nostram salutem descendit et incarnatus est, homo factus, passus est sub Pontio Pilato, et sepultus est, et die tertia resurrexit, et ascendit in celos, inde uenturus est iudicare uiuos et mortuos. Et in Spiritum sanctum. Eos autem qui dicunt: Erat, quando non erat, et antequam  nasceretur non erat, et quia ex nullis existentibus factus est, aut ex alia substantia uel subsistantia dicunt mutabilem esse et conuertibilem Filium Dei, anathematizat catholica et apostolica Ecclesia.



Symbolum centum quinquaginta Patrum Constantinopolitani concilii.

Credimus in unum Deum, Patrem omnipotentem, factorem celi et terre, uisibilium omnium et inuisibilium conditorem. Et in unum Dominum Iesum Christum Filium Dei unigenitum, ex Patre natum ante omnia secula, Deum ex Deo, lumen ex lumine, Deum uerum ex Deo uero, natum, non factum, omousion Patri, hoc est eiusdem cum Patre substantie, per quem omnia facta sunt, et que in celo et que in  terra. Qui propter nos et propter nostram salutem descendit, et incarnatus est de Spiritu sancto ex Maria uirgine, homo factus, passus est sub Pontio Pilato, et sepultus est, et die tertia resurrexit, ascendit in celos, sedet ad dexteram Patris, iterum uenturus cum gloria iudicare uiuos et mortuos, cuius regni non erit finis. Et in Spiritum sanctum Dominum et uiuificatorem ex Patre procedentem, cum Patre et Filio adorandum et conglorificandum, qui locutus est per prophetas. Unam catholicam atque apostolicam Ecclesiam. Confitemur unum baptisma in remissionem peccatorum, exspectamus resurrectionem mortuorum, uitam futuri seculi. Amen.



Item, tractatus Chalcedonensis concilii.


Suffecerat quidem ad plenissimam pietatis agnitionem et confirmationem cautissimum hoc et salutare diuine gratie symbolum. De Patre enim et Filio et Spiritu sancto doctrinam perfectam edocet, et incarnationem Dominicam fideliter suscipientibus manifestat. Sed quoniam qui predicationem ueritatis destruere nituntur, quasdam proprie hereseos nouitates pariunt: quidam enim ministerium pro nobis actum diuine dispensationis audent corrumpere, et uocem illam uirginei partus ad uirginem denegant; alii temperamentum confusionum inducentes, et unam esse naturam carnis deitatisque insensate componentes, passibilem unigeniti diuinam naturam tali confusione  prodigiose diuulgant, idcirco omnem aduersus ueritatem opponendam ab ipsis machinationem uolens excludere sancta et magna uniuersalis synodus, antiquam predicationem immobilem docens statuit, precipue trecentorum decem et octo sanctorum Patrum fidem incontaminatam manere. Et propter eos qui Spiritui sancto aduersantur, centum quinquaginta Patrum paulo posteriori tempore in urbe Constantinopolitana conuenientium de substantia Spiritus sancti traditam doctrinam corroborat, quam etiam omnibus illi insinuauerunt, non quod in precedentibus aliquid deesset, adiicientes de Spiritu sancto eorumdem intellectum aduersus eos qui deitatis eius dominationem nituntur adimere Scripturarum testimoniis plenius manifestant. Propter eos  sane qui dispensationis mysterium tentant corrumpere, et purum hominem esse qui ex sancta uirgine natus est, impudenter diuulgant, beatissimi quondam Cyrilli Alexandrine Ecclesie sacerdotis synodicas epistolas, tam ad Nestorium quam ad ceteros per Orientem congruas et sibi consentientes scripsit, ad confutationem quidam Nestoriane amentie, interpretationem uero eorum qui religioso zelo salutaris symboli capiunt intellectum. Quibus et epistolam sancti et beatissimi prime sedis archiepiscopi Leonis ad Flauianum scriptam esse recordamur ad penitus perimendam Euticetis malignitatem, que magni Petri confessioni concordat, et communem quamdam paginam existentem contra eos qui recte non glorificant ad confirmationem catholice religionis  euidenter subiunxit, et eos qui in duos filios dispensationis Dominice mysterium scindere moliuntur, exsecratur, et eos qui in duas naturas Christi temperamentum uel confusionem argumentantur, auersatur, et qui celestem aut alterius cuiuscunque substantie existere formam quam pro nobis assumpsit insaniendo asserunt, procul abiicit, et eos qui duas quidem ante unitionem naturas, unam uero post unitionem confingunt, anathema facit. Consentientes ergo sanctis Patribus unum eumdemque Filium confiteri Dominum nostrum Iesum Christum consona uoce pariter edocemur, perfectum uerum Deum eumdem in unitate, Deum uerum et hominem ex anima rationali et corpore, secundum diuinitatem unius cum Patre nature, secundum humanitatem  eumdem unius nature nobiscum, per omnia similem nobis absque peccato, ante secula quidem ex Patre natum secundum diuinitatem, nouissimis uero diebus eumdem propter nos et propter nostram salutem ex Maria uirgine Dei genitrice secundum humanitatem, unum eumdemque Christum Filium Dominum unigenitum in duabus naturis inconfuse, immutabiliter, indiuise, inseparabiliter, cognoscendo, in nullo naturarum differentiam propter unitatem perimendam, magis autem salua utriusque nature proprietate, et in una ceunte persona, uno quoque statu concurrente, non in duabus personis partiendum uel diuidendum, sed unum eumdemque Christum Filium Dominum unigenitum uerum Deum Iesum Christum, sicut ab exordio prophete de eo et ipse  nos erudiuit, et Patrum nobis tradidit symbolum His itaque cum omni subtilitate et diligentia a nobis ordinatis, statuit sancta et uniuersalis synodus, aliam fidem nulli licere proferre, aut scribere, aut credere, aut separare, aut docere aliter. Qui autem audent aut disponere aliam fidem, aut proferre, aut tradere aliud symbolum uolentibus conuerti ad scientiam ueritatis, uel ex gentibus, uel Iudeis, uel hereticis quibuscunque, si quidem aut episcopi aut clerici fuerint, alienos esse episcopos ab episcopatu, et clericos a clero 108 precipimus. Si uero monachi, aut laici, aut clerici fuerint, anathemate feriri. Ego Reccaredus rex fidem hanc sanctam et confessionem quam una per totum orbem catholica confitetur Ecclesia, corde retinens, ore confirmans, mea dextera  Deo protegente subscripsi. Ego Badda gloriosa regina hanc fidem credidi et suscepi, manu mea de toto corde subscripsi. Tunc acclamatum est laudibus Dei et in fauore principis ab uniuerso concilio: Gloria Deo Patri, et Filio, et Spiritui sancto, cui cura est pacem et unitatem Ecclesie sancte catholice prouidere; gloria Domino nostro Iesu Christo, qui pretio sanguinis sui Ecclesiam catholicam ex omnibus gentibus congregauit; gloria Domino nostro Iesu Christo qui tam illustrem gentem unitati fidei uere copulauit, et unum gregem et unum pastorem instituit. Cui a Deo eternum meritum, nisi uero catholico Reccaredo regi? Cui a Deo eterna corona, nisi uero orthodoxo Reccaredo regi? Cui presens gloria et eterna, nisi amatori  Dei Reccaredo regi? Ipse nouarum plebium in Ecclesia conquisitor, ipse mereatur ueraciter apostolicum meritum, qui apostolicum impleuit officium, ipse sit Deo et omnibus amabilis, qui tam mirabiliter Deum glorificauit in terris, prestante Domino nostro, qui cum Patre Deo uiuit et regnat in unitate Spiritus sancti in secula seculorum.



Item, fidei confessio episcoporum, presbyterorum, uel primorum Gothice gentis, qui infra subscripserunt.

Precipiente autem uniuerso uenerabili concilio atque iubente, unus episcoporum catholicorum ad  episcopos et religiosos clericos uel maiores natu ab herese Ariana conuersos eiusmodi allocutione exorsus est, dicens: Officii nostri cura et fidelissimi et gloriosissimi principis admonitione compellimur, diligenter a uestra caritate perquirere, uel quid damnetis in herese, aut quid intra sanctam catholicam credatis Ecclesiam; nam dicente Psalmista, dicimus, incipiente Domino in confessione. Optimum est, et uestre saluti conueniens palam confiteri quod creditis, et sub auditu uniuersorum anathematizare quod respuistis. Tunc prorsus optime poteritis euangelice et apostolice sedis fidei participes fieri, si eadem fidem catholicam ex confessione catholica incipiatis, uel propria subscriptione firmetis, et sicuti Deo iam de bona confessione cogniti estis  conscientia, ita et proximos uos Christi esse corporis membra significetis, et nostra exiguitas nichil dubium, nichil infidum unquam de uestra suspicetur fraternitate, dum patuerit uos pestem Ariane perfidie cum omnibus dogmatibus, regulis, officiis, communione, codicibus condemnare, ac detestande hereseos exspoliati contagione, innouati quodammodo intra Ecclesiam Dei splendido habitu uere fidei claritatis. Tunc episcopi omnes una cum clericis suis primoresque gentis Gothice pari consensione dixerunt: Licet hoc quod paternitas atque fraternitas uestra a nobis cupit audire, uel fieri, iam olim conuersionis nostre tempore egerimus, quando secuti gloriosissimum dominum nostrum, Reccaredum regem, hac die ad Ecclesiam transiuimus, et  perfidiam Arianam cum omnibus superstitionibus suis anathematizauimus, pariterque abiecimus. Nunc uero caritatem et deuotionem quam uel Deo uel Ecclesie catholice sancte meminimus nos debere, non tantum hec eadem que petitis promptissime agere properamus, sed et si qua adhuc congrua fidei esse perspicitis, ac nobis caritate persuadetis, faciemus. Nos etenim semel recte fidei amor in eam fidei deuotionem aduexit, ut omne quod nobis uerius fraternitate uestra patefacitis teneamus, et libera fateamur confessione. Omnis ergo qui fidem et communionem ab Ario uenientem, et usque ad nos retentam adhuc tenere desiderat, et de tota cordis intentione non damnat, anathema sit. Quicunque Filium Dei Dominum Iesum negauerit a paterna  substantia sine initio genitum, et equalem Patri esse uel consubstantialem, anathema sit. Quicunque Spiritum sanctum non credit aut non credit a Patre et Filio procedere, eumque non dixerit ceternum esse Patri et Filio, et cessentialem, anathema sit. Quicunque in Patre et Filio et Spiritu sancto et personas non distinguit, et unius diuinitatis substantiam non agnoscit, anathema sit. Quicunque Filium Dei Dominum nostrum Iesum et Spiritum sanctum esse iuxta deitatem Patre minorem asseruerit, et gradibus separauerit, creaturamque esse dixerit, anathema sit. Quicunque Patrem et Filium et Spiritum sanctum unius substantie, omnipotentie, eternitatis esse non crediderit, anathema sit. Quicunque nescire  Filium quod Deus Pater sciat dixerit, anathema sit. Quicunque initium Filio Dei et Spiritui sancto deputauerit, anathema sit. Quicunque Filium Dei secundum diuinitatem suam uisibilem aut passibilem ausus fuerit profiteri, anathema sit. Quicunque Spiritum sanctum sicut Patrem et Filium uerum Deum omnipotentem esse non credit, anathema sit. Quicunque alibi fidem et communionem catholicam preter in Ecclesia quam Niceni et Constantinopolitani et primi Ephesini, et Chalcedonensis concilii decreta tenent, pariter et honorant, anathema sit. Quicunque Patrem et Filium honore et gloria et diuinitate separat aut disiungit, anathema sit. Quicunque Filium Dei et Spiritum sanctum cum Patre non crediderit esse glorificandos et honorandos,  anathema sit. Quicunque non dixerit, gloria Patri et Filio et Spiritui sancto, anathema sit. Quicunque rebaptizandi sacrilegium opus esse bonum credit aut crediderit agere, et egerit, anathema sit. Quicunque libellum detestabilem duodecimo anno Leobigildi regis a nobis editum, in quo continetur Romanorum ad Arianam heresim traductio, et in quo gloria Patri per Filium in Spiritu sancto, et in quo male a nobis instituta continentur, habuerit, anathema sit in eternum.

Confitemur enim nos ex heresi Ariana toto corde, tota anima, et de tota mente nostra ad ecclesiam catholicam fuisse conuersos. Nulli dubium sit, nos nostrosque successores errasse in heresi Ariana et fidem euangelicam atque apostolicam  nunc intra Ecclesiam catholicam didicisse. Proinde fidem sanctam quam religiosissimus dominus noster patefecit in medio concilio, et manu sua subscripsit, hanc et nos tenemus, hanc confitemur pariter et suscipimus, hanc in populis predicare atque docere permittimus. Hec est uera fides  catholica esse creditur et probatur. Cui hec fides non placet aut non placuerit, anathema sit maranatha in aduentu Domini nostri Iesu Christi. Qui fidem spernit Niceni concilii et Constantinopolitani centum quinquaginta episcoporum ueramque esse non dixerit, anathema sit. Qui fidem Ephesine synodi prime et Chalcedonensis non tenet, et ea non delectatur, anathema sit. Qui concilia omnium orthodoxorum episcoporum  consona conciliis Niceno, Constantinopolitano primo, Ephesino et Chalcedonensi non recipit, anathema sit. Proinde et damnationem hanc perfidie communionis Ariane et omnium conciliorum heresem Arianam fouentium cum anathemate eorum manu propria subscribimus. Constitutiones uero sanctorum conciliorum Niceni, Ephesini, Constantinopolitani uel Chalcedonensis quas gratissima aure audiuimus, consensione nostra ueras esse probauimus, de toto corde, et de tota anima, et de tota mente nostra subscripsimus, nichil ad cognitionem ueritatis lucidius arbitrantes quam que supradictorum conciliorum continent auctoritates. De trinitate autem et unitate Patris et Filii et Spiritus sancti nichil his uerius, nichil lucidius unquam potest uel poterit demonstrari,  de mysterio Incarnationis unigeniti Filii Dei pro salute humani generis quo uera probatur humane nature sine peccati contagione susceptio, et permanentis incorrupte in eo diuinitatis plenitudo, dum hec natura utraque non deperit, et una sit ex utraque Domini nostri Iesu Christi persona satis plane in his conciliis probatur patefieri ueritas, que a nobis credatur, omni remota dubitatione. Qui unquam hanc fidem sanctam deprauare, corrumpere, mutare tentauerit, aut ab eadem fide uel communione catholica  sese separare uel dissociare uoluerit, sit Deo et uniuerso mundo crimini infidelitatis in eternum obnoxius. Floreat autem sancta catholica Ecclesia  per omnem mundum pacatissime et emineat doctrine sanctitate et potestate. Si qui intra eam fuerint, communicauerintque, hi audient, ad dexteram Patris positi: uenite, benedicti Patris mei, percipite regnum quod uobis paratum est ab origine mundi. Si qui autem ab ea recesserint, eiusque detraxerint fidei, et communionem spreuerint, hi audient ore diuino in die iudicii: Discedite a me, maledicti, nescio uos. Ite in ignem eternum qui paratus est diabolo et angelis eius. Sint ergo damnata in celo et in terra, quecunque per hanc catholicam fidem damnantur, et sint accepta in celo et in terra, quecunque per hanc fidem accipiuntur, regnante Domino nostro Iesu Christo, cui cum Patre et Spiritu sancto est gloria in secula seculorum.



Symbolum trecentorum decem et octo Patrum Niceni concilii.


Credimus in unum Dominum Deum Patrem omnipotentem, omnium uisibilium et inuisibilium conditorem. Et in unum Dominum Iesum Christum Filium Dei de Patre natum unigenitum, hoc est de substantia Patris, Deum ex Deo, lumen de lumine, Deum uerum ex Deo uero, natum, non factum, omousion Patri, hoc est eiusdem cum Patre substantie, per quem omnia facta sunt, que in celis et que in terris, qui propter nos et propter nostram salutem descendit et incarnatus est, homo factus, passus est, et resurrexit tertia die, ascendit in celos, inde uenturus est iudicare uiuos et mortuos, et in Spiritum  sanctum, eos autem qui dicunt, erat, quando non erat, et antequam nasceretur non erat, et quia ex nullis exstantibus factus est, aut ex alia substantia uel subsistentia, dicunt esse, aut conuertibilem, aut commutabilem Filium Dei, anathematizat catholica et apostolica Ecclesia.



Symbolum CL Patrum Constantinopolitani concilii.

Credimus in unum Deum Patrem omnipotentem, factorem celi et terre, uisibilium omnium et inuisibilium conditorem. Et in unum Dominum Iesum Filium Dei unigenitum ex Patre natum ante omnia secula, Deum ex Deo, lumen ex lumine, Deum uerum ex Deo uero, natum, non factum, omousion Patri, hoc est eiusdem cum Patre substantie.  per quem omnia facta sunt, que in celis et que in terris sunt. Qui propter nostram salutem descendit, et incarnatus est de Spiritu sancto ex Maria uirgine, homo factus, passus est sub Pontio Pilato, sepultus, tertia die resurrexit. Ascendit in celos, sedet ad dexteram Dei Patris, iterum uenturus in gloria iudicare uiuos et mortuos. Cuius regni non erit finis, et in Spiritum Dominum et uiuificantem, ex Patre procedentem, cum Patre et Filio adorandum et glorificandum, qui locutus est per prophetas, unam, catholicam et apostolicam Ecclesiam. Confiteor unum baptisma in remissionem peccatorum. Exspectamus resurrectionem mortuorum, uitam futuri seculi. Amen.



Tractatus Chalcedonensis concilii. Subscriptio episcoporum.


Suffecerat quidem ad plenissimam pietatis agnitionem et confirmationem cautissimum hoc diuine gratie symbolum, ut supra. Anastasius in Christi nomine episcopus anathematizans heresim Ariani dogmatis superius damnatam, fidem hanc sanctam catholicam quam in Ecclesia catholica ueniens credidi, manu mea de toto corde subscripsi. Murila in Christi nomine episcopus anathematizans heresim Ariani dogmatis, ut supra. uuiligiscus in Christi nomine episcopus anathema. Sumnila in Christi nomine episcopus anathema. Cardingus in Christi nomine episcopus ciuitatis Tudensis anathema. Beccila in Christi nomine episcopus ciuitatis Lucensis  anathema. Arbitrus in Christi nomine episcopus ciuitatis Portucalensis anathema. Eruiscius in Christi nomine episcopus ciuitatis Desercosane anathema. Similiter et reliqui 109 presbyteri, et diacones ex heresi Ariana conuersi subscripserunt. Signum Gussini uiri illustris proceris; Fonsa uir illustrissimus anathematizans subscripsi. Afrila uir illustrissimus anathematizans subscripsi. Abila uir illustrissimus anathematizans subscripsi. Flaui uir illustrissimus subscripsi. Similiter et omnes seniores Gothorum subscripserunt.

Post confessionem ergo et subscriptionem omnium episcoporum, et totius gentis Gothice seniorum, gloriosissimus dominus noster Reccaredus rex, pro parandis simul et confirmandis discipline ecclesiastice  moribus Dei sacerdotes taliter affatus est dicens: Regia cura usque in eum modum protendi debet et dirigi, quousque plenam constiterit etatis et scientie capere rationem. Nam sicut in rebus humanis gloriosius eminet potestas regia, ita et prospiciende commoditati comprouincialium maior debet esse et prouidentia. Ac nunc, beatissimi sacerdotes, non in eis tantummodo rebus diffundimus solertiam nostram, quibus populi sub nostro regimine positi pacatissime gubernentur et uiuant, sed etiam in adiutorio Christi extendimus nos ad ea que sunt celestia excogitare, et quo populos fideles efficiant satagimus non nescire. Ceterum si totis nitendum est uiribus humanis moribus modum ponere et insolentium rabiem regia potestate refrenare, si quieti et paci  propagande, opem debemus impendere, multo magis est adhibenda sollicitudo desiderare et cogitare diuina, inhiare ad sublimia et ab errore retractis populis ueritatem eis serene lucis ostendere. Sic enim agit qui multipliciter a Deo remunerari intendit. Sic enim audit qui super id quod ei committitur auget, dum illi dicitur: Quidquid supererogaueris, ego, cum rediero, reddam tibi. Ergo quia iam fidei nostre et confessionis formam plena serie uestra beatitudo recensuit, simul et sacerdotum, nostrorumque procerum fides atque confessio sanctitati uestre perpatuit hoc a Deo necessario pro firmitate catholice fidei nostra Deo supplex instituere decreuit auctoritas, ut propter roborandam gentis nostre nouellam conuersionem  omnes Hispaniarum et Gallecie ecclesie hanc regulam seruent, omni sacrificii tempore ante communicationem corporis Christi et sanguinis iuxta orientalium partium morem unanimiter clara uoce sacratissimum fidei recenseant symbolum, ut primum populi quam credulitatem teneant, fateantur, et sic corda fide purificata ad Christi corpus et sanguinem percipiendum exhibeant. Dum enim hec constitutio fuerit perenniter conseruata in Dei Ecclesia, et fidelium ex sollicitudine corroboratur credulitas et perfidia infidelium concitata ad id quod repetitum sepius recognoscit quid catholica teneat et credat Ecclesia. Omnibus ergo capitulis que adhuc per uestram sanctitatem regulis ecclesiasticis adiicienda sunt hoc pro fidei sancte reuerentia et firmitate  proponite, quod de proferendo symbolo nostra Deo docente decreuit serenitas. Decetero autem prohibendis insolentium moribus mediat uobis consentiente clementia sententiis terminate districtioribus et firma disciplina qua facienda non sunt, prohibete et que fieri debent immobili constitutione firmate.



Incipiunt capitula eiusdem concilii.

    1. Ut conciliorum statuta et presulum Romanorum decreta custodiantur.
    2. Ut in omnibus ecclesiis die Dominica symbolum recitetur.
    3. Ut ne quis extra necessitatem rem ecclesie alienet.
    4. Ut liceat episcopo unam ex parochiis basilicam  monasterium facere.
    5. Ut sacerdotes et leuite cum uxoribus suis non uiuant.
    6. Ut seruus ecclesie ab episcopo manumissus a patrimonio ecclesie nunquam recedat, et ut liberti aliorum ab episcopo defendantur.
    7. Ut ad mensam episcopi Scripture diuine legantur.
    8. Ut clerici de familia fisci a principe non donentur.
    9. Ut ecclesie Arianorum ad catholicum episcopum, in cuius diecesi sunt permaneant.
    10. Ut uiduis pro castitate uiolentiam nullus inferat, et ut mulier inuita uirum non ducat.
    11. Ut potens penitentiam agat.
    12. De his qui penitentiam poscunt si uir est,  prius tondeatur, si femina prius habitum mutet.
    13. Ut clerici qui seculares iudices appetunt excommunicentur.
    14. De Iudeis.
    15. Ut serui fisci qui ecclesiam construunt, eisdem dotem faciant.
    16. Ut episcopi cum iudicibus idola destruant, ut domini idololatriam seruis prohibeant.
    17. Ut episcopi cum iudicibus necatores filiorum acriore disciplina corripiant.
    18. Ut semel in anno synodus fiat, et iudices et actores fisci presentes sint.
    19. Ut ecclesia cum rebus eius ad episcopi ordinationem pertineat.
     20. Ut episcopus angarias uel indictiones in diecesi non imponat.
    21. Ut non liceat iudicibus clericos uel seruos ecclesie in suis angariis occupare.
    22. Ut religiosorum corpora psallendo tantum deducantur.
    23. Ut in sanctorum natalitiis ballimathie prohibeantur.





INCIPIUNT DECRETA CONCILII.

CAP. I. Post damnationem heresis Ariane, et fidei sancte catholice expositionem, hoc sanctum precepit concilium: Ut quia a nonnullis uel heresis, uel gentilitatis necessitate per Hispaniarum ecclesias canonicus pretermissus est ordo, dum et licentia abundaret transgrediendi, et discipline optio negaretur,  dum omnis excessus heresis probaretur patrocinio, et abundantia mali temporis procul esset districtio discipline. At nunc pace ecclesie Christi misericordia reparata, quod priscorum canonum auctoritas prohibet, sit resurgente disciplina inhibitum, et agatur omne quod precepit, permaneat in suo uigore conciliorum omnium constituta simul et synodice sanctorum presulum Romanorum epistole. Nullus deinceps ad promerendos honores ecclesiasticos contra canonum statuta aspiret indignus, nichil ex hoc fiat quod sancti Patres Spiritu Dei pleni sanxerunt debere non fieri, et qui presumpserit seueritate priorum canonum distringatur.

II. Pro reuerentia et exaltatione sanctissime atque intemeratissime Christi fidei propter corroborandas  et fulciendas hominum inualidas mentes, que frequenter partim ignorantie uitio  a uia ueritatis aberrare solent, partim educationis infelici corruptela deprauate nonnunquam quod recta ratio monet et naturalis docet instinctus, et sequi ueritatis puritas exhortatur, non sine graui anime dispendio despicantur. Hinc ubi anima rationalis nobile Dei plasma et egregium artificium sanctissime Trinitatis habens in se uestigia ad sui Creatoris amorem per ueram intelligentiam deberet eleuari ignorantie tenebris obuoluta, ad heresis prauitatem deflexa, sui Creatoris uerum cultum deserit diis alienis inseruiens. His igitur incommodis occurrendi causa, ut erroris nubes longe repellantur, et ueritatis ac unice  fidei splendor illuceat, hominumque mentibus puritatis et uie infallibilis pulchritudo inseratur, per quam totus anime affectus in Deum suum eleuetur, et illius rapta desiderio prudenti indagine oculorum acies ad lumen ueritatis inexstinguibile  prorsus conuertat, sine cuius obtentu nichil aliud agit mens quam cecutire, quam aberrare, quam a felicitatis scopo dimoueri, consultu piissimi et gloriosissimi. Reccaredi regis constituit synodus, ut per omnes ecclesias Hispanie et Gallecie secundum formam orientalium ecclesiarum concilii Constantinopolitani, hoc est centum quinquaginta episcoporum symbolum fidei recitetur et priusquam Dominica dicatur oratio, uoce clara predicetur, quo fides uera  manifesta sit et testimonium habeat, et ad Christi corpus et sanguinem prelibandum pectora populorum fide purificata accedant.

III. Hec sancta synodus nulli episcoporum licentiam tribuit res alienare ecclesie, quoniam et antiquioribus canonibus hoc prohibetur. Si quid uero quod utilitatem non grauet ecclesie pro suffragio monachorum uel ecclesiis ad suam parochiam pertinentium dederint, firmum maneat. Peregrinorum uel clericorum et egenorum necessitati saluo iure Ecclesie prestare permittuntur pro tempore que potuerunt.

Iu. Si episcopus unam de parochianis ecclesiis suis monasterium dicare uoluerit, ut in ea monachorum regulariter congregatio uiuat, hoc de consensu  concilii sui habeat licentiam faciendi, qui etiam si de rebus ecclesie pro corum substantia aliquid quo detrimentum ecclesie non exhibeat, eidem loco donauerit, sit stabile. Rei bone statuende sanctum concilium dat consensum.

u. Compertum est a sancto concilio, episcopos, presbyteros et diaconos, uenientes ex heresi carnali adhuc desiderio uxoribus copulari. Ne ergo de cetero hoc fiat precipitur, quod et canonibus prioribus continetur, ut non liceat eis uiuere libidinosa societate, sed manente inter eos coniugali lege communem utilitatem habeant, et non sub uno conclaui maneant, uel certe si suffragatur uirtus in alia domo suam uxorem faciat habitare, ut castitas apud Deum et apud homines habeat testimonium bonum.  Si qui uero post hanc conuentionem obscene cum uxore elegerit uiuere, ut nec lector habeatur, qui uero semper sub canone ecclesiastico iacuerint, si contra ueterum imperata in suis cellulis mulieres que infamie suspicionem possunt generare, consortium habuerint, illi canonice quidem distringantur, mulierum uero res ab episcopis uenundentur, et pretium ipsum pauperibus erogetur.

uI. De libertis autem hoc precepit sancta synodus, ut si qui presbyteri uel diaconi ab episcopis facti sunt secundum modum quo canones antiqui dant licentiam, sint liberi, et tamen a patrocinio ecclesie tam clerici quam ab eis progeniti non recedant, ab aliis quoque libertati traditi et ecclesiis commendati patrocinio episcopi colligantur, et ne cuiquam donentur  a principe hoc episcopus postulet.

uII. Pro reuerentia Dei et sacerdotum id uniuersa sancta constituit synodus, ut quia solent crebro mensis otiose fabule interponi, in omni sacerdotali conuiuio lectio Scripturarum diuinarum misceatur, per hoc enim et anime edificantur ad bonum, et fabule non necessarie prohibentur.

uIII. Iubente autem atque consentiente Domino Reccaredo id precepit sacerdotale concilium, ut clericos ex familia fisci nullus audeat a principe donatos expetere, sed traditi capitis sui tributum ecclesie Dei, cui sunt alligati usque dum uiuunt, regulariter administrent.

IX. Decreto huius concilii hoc statuitur, ut ecclesie  que fuerunt in heresi Ariana, nunc autem sunt catholice ad eos episcopos cum suis rebus pertineant, ad quos parochie ipse in quibus ipse ecclesie fundate sunt, pertinere uidentur.

110 X. Pro consulto castitatis, quod maxime hortamento concilii proficere debeat, annuente glorioso domino nostro Reccaredo rege, hoc sanctum affirmat concilium, ut uidue quibus placuerit, teneant castitatem, et nulla uidua ad nuptias intrandas uenire cogatur, quod si priusquam profiteantur continentiam nubere elegerint, illis nubant quos propria uoluntate uoluerint habere maritos, similis conditio et de uirginibus habeatur, nec extra uoluntatem parentum, et suam, maritos cogantur accipere. Si quis uero propositum castitatis uidue uel  uirginis impedierit, a sancta communione et a liminibus ecclesie habeatur extraneus.

XI. Quoniam comperimus per quasdam Hispaniarum ecclesias non secundum canonem, sed fedissime pro suis peccatis homines agere penitentiam, et quotiens peccare libuerit, totiens a presbyteris reconciliari expostulent, et ideo pro cercenda tam exsecrabili presumptione, id a sancto concilio iubetur, ut secundum formam canonum antiquorum detur penitentia, hoc est, ut prius eum quem sui penitet facti a communione suspensum faciat inter reliquos penitentes ad manus impositionem crebro recurrere, expleto autem satisfactionis tempore, sicuti sacerdotalis contemplatio probauerit, eum communioni  restituat. Qui uero ad propria uitia, uel infra penitentie tempus, uel post reconciliationem relabuntur, secundum priorum canonum seueritatem damnentur.

XII. Quicunque ab episcopo, uel presbytero sanus uel infirmus penitentiam postulat, id ante omnia episcopus seruet et presbyter, ut si uir est, siue sanus, siue infirmus prius eum tondeat, aut in cinere et cilicio habitum mutare faciat, et sic penitentiam ei tradat. Si uero mulier fuerit, non accipiat penitentiam, nisi prius aut uelata fuerit, aut mutauerit habitum, sepius enim laicis cum feminis tribuendo desidiose penitentiam, ad lamentanda rursus facinora post acceptam penitentiam relabuntur.

XIII. Inoleta presumptio usque adeo illicitis ausibus  aditum patefecit, ut clerici conclericos suos relicto pontifice suo ad iudicia publica pertrahant. Proinde statuimus, ut hoc de cetero non presumatur. Si quis hoc presumpserit facere, et causam perdat, a communione efficiatur extraneus.

XIu. Conuentus noster hoc canonibus inserendum precepit, ut Iudeis non liceat Christianas habere uxores, uel concubinas, neque mancipium Christianum in usus proprios comparare, sed et filios qui ex tali coniugio nati sunt, assumendos esse ad baptismum. Nulla officia publica eis iniungantur per que eis occasio tribuatur Christianis penam inferre. Si qui uero Christiani ab eis Iudaismi ritu sunt maculati, uel etiam circumcisi, non reddito  pretio, ad libertatem et religionem redeant Christianam.

Xu. Si qui ex seruis fiscalibus fortasse ecclesias construxerint, easque de sua paupertate dotauerint, has procuret episcopus prece sua auctoritate regia confirmari.

XuI. Quoniam pene per omnem Hispaniam, siue Galleciam idololatrie sacrilegium inoleuit hoc cum consensu gloriosissimi principis sancta synodus ordinauit, ut omnis sacerdos in loco suo una cum iudice, territorii sacrilegium memoratum studiose perquirat, exterminare inuentum non differat, omnes uero qui ad talem errorem concurrunt, sine discrimine, qua potuerunt animaduersione, cerceant, quod si neglexerint, sciant se utrique excommunicationis periculum  esse subituros. Si qui uero Domini exstirpare hoc malum de possessione sua neglexerint, et familie prohibere noluerint, ab episcopo et ipsi a communione pellantur.

XuII. Cum multe querele ad aures sancti concilii deferrentur, inter cetera tante crudelitatis opus nuntiatur, quantum confidentium aures sacerdotum non possent sustinere, ut in quibusdam Hispanie partibus filios suos parentes interimant fornicationis auidi, pietatis alieni, quibus si tedium est filios numerosius agere, prius seipsos debent castigare a fornicatione, nam dum causa propagande prolis sociantur coniugia, parricidio et fornicatione tenentur obnoxii qui filios necando proprios, docent se non pro filiis, sed pro libidine uxores duxisse. Proinde  tamen nefas ad cognitionem gloriosissimi Domini nostri Reccaredi regis perlatum est, cuius gloria dignata est iudicibus earumdem partium imperare, ut amouendum tantum facinus diligenter cum sacerdote procurent, et habita seueritate prohibeant. Ergo et sacerdotes locorum eorumdem in quibus sceleris huius immanitas peragitur, sancta synodus precipiendo conuenit, ut idem scelus cum iudice curiosius querant, et sine capitali uindicta acriori disciplina prohibeant.

XuIII. Precepit hec sancta et uniuersalis synodus, ut stante priorum auctoritate canonum, que bis in anno precepit congregari concilia itineris longitudine, et paupertate ecclesiarum Hispanie, semel in  anno in loco quem metropolitanus elegerit, episcopi congregentur, iudices uero locorum aut auctores fiscalium patrimoniorum ex decreto domini nostri simul cum sacerdotum concilio autumnali tempore die Calendarum Nouembrium in unum conueniant, ut discant, quam pie, iuste, et humaniter, cum populis agere debeant, nec iniustis uectigalibus, et immoderatis exactionibus ipsos premant, sed potius per miserationem compatientes a grauaminibus defendant, ut bonos populi tutores facere decet, nec in angariis, aut in operationibus superfluis, siue priuatum onerent, siue fiscalem grauent. Sunt enim perspectatores episcopi secundum regis ammonitionem, qualiter iudices cum populis agant, ut ipsos premonitos corrigant, aut insolentias eorum principum  auribus innotescant. Quod si correptos emendare nequiuerint, et ab ecclesia et a communione suspendant, a sacerdote uero et senioribus deliberetur, quid per prouincias in suo detrimento prestare debeant iudices, si ad concilium non uenerint. Concilium uero non soluatur, nisi prius locum elegerint quo succedente tempore, iterum ad concilium conueniatur, ut iam non necesse habeat metropolitanus episcopus pro congregando concilio litteras destinare, si in priore concilio tempus omnibus denuntiatur et locus.

XIX. Quidam contra omnem auctoritatem, sic ecclesias quas edificauerint, postulant consecrari, ut dotem quam eidem ecclesie contulerint censeant ad episcopi ordinationem non pertinere, quod factum  est taliter, in preterito corrigatur, et in futuro ne fiat, prohibeatur, sed omnia secundum constitutionem antiquam ad episcopi ordinationem et potestatem pertineant.

XX. Quia cognouimus episcopos per parochias suas non sacerdotaliter deseruire, sed crudeliter deseruire, et dum scriptum sit. Forma estote gregi, non ut dominantes in clero, exactionesque diecesis sue, uel damna infligant, ideoque censemus excepto quod ueterum constitutiones parochiis habere iubent episcopos, ut alia illis que hucusque presumpta sunt denegentur, hoc est, neque in angariis presbyteri aut diacones, neque in aliquibus fatigentur a iudicibus, ne uideamur in ecclesia Dei exactores potius quam Dei pontifices nominari, hi uero clerici  tam locales, quam diecesani qui se ab episcopo grauari cognouerint, querelas suas ad metropolitanum deferre non differant, ut metropolitanus non moretur eiusmodi presumptiones cercere.

XXI. Ecclesiarum seruos, et episcoporum uel omnium clericorum a iudicibus uel actoribus publicis in diuersis angariis fatigari dolemus, propter quod omne concilium a pietate gloriosissimi domini nostri poposcit ut tales deinceps ausus inhibeat, sed serui suprascriptorum officiorum in eorum usibus uel ecclesie laborent. Si qui uero iudicum, aut actorum clericum, aut seruum clerici uel ecclesie in publicis ac priuatis negotiis occupare uoluerit, a communione ecclesiastica   efficiatur extraneus.

XXII. Qui diuina uocatione ab hac uita recedunt cum psalmis tantummodo, et psallentium uocibus debere ad sepulcra deferri, nam funeris precamen quod uulgo defunctis cantari solet, uel pectoribus se aut proximos, aut familias ecclesie omnino prohibemus. Sufficiat autem quod in spe resurrectionis Christianorum corporibus famulatus diuinorum impenditur canticorum. Prohibet enim nos Apostolus sanctus lugere defunctos, dicens: »De dormientibus autem nolo uos contristari, sicut et ceteri qui spem non habent .« Et Dominus non fleuit Lazarum mortuum, sed ad uite huius plorauit erumnas resuscitatum. Si enim potest hoc episcopus omnes Christianos prohibere, agere non moretur.  Religiosis tantum Christianis omnino aliter fieri non debere censemus. Sic enim Christianorum per omnem mundum humari oportet corpora defunctorum.

XXIII. Irreligiosa consuetudo est, quam uulgus per sanctorum solemnitates agere consueuit. Populi qui debent officia diuina attendere, salutationibus turpibus inuigilant, cantica non solum mala canentes, sed et religiosorum officiis perstrepentes. Hoc enim ut ab omni Hispania depellatur, sacerdotum, et iudicium a concilio sancte cure committitur.



Edictum regis de confirmatione concilii.

Gloriosissimus Dominus Reccaredus rex uniuersis sub regimine nostre potestatis consistentibus. Amatores nos sui diuina faciens ueritas nostris principaliter  sensibus inspirauit, ut causa instaurande fidei, ac discipline ecclesiastice, episcopos omnes Hispanie nostro presentari culmini iuberemus. Precedente autem diligenti et cauta deliberatione, siue que ad fidem conueniunt, seu que ad morum correptionem respiciunt, sensus maturitate et intelligentie grauitate constant esse digesta. Nostra proinde auctoritas hoc omnibus hominibus ad regnum nostrum pertinentibus iubet, ut si qua definita sunt, in hoc sancto concilio acto in urbe Toletana anno regni nostri feliciter quarto nulli contemnere liceat, nullus preterire presumat. Capitula enim que nostris sensibus placita, et discipline congrua, ac presenti conscripta sunt synodo, in omni auctoritate, siue clericorum, siue quorumcumque  omnium obseruentur, et maneant, id est, de obseruatione priorum canonum, de symbolo proferendo a populis in ecclesia, de episcopis ut eis non liceat rem alienare ecclesie, ut episcopo liceat unam de parochianis ecclesiis monasterium facere, ut episcopis, et presbyteris, et diaconibus ex heresi conuersis iam non liceat misceri uxoribus, uel quod hi qui semper catholici fuerint in cellulis suis cum mulieribus extraneis non morentur, quod liberti ab episcopis uel ab aliis facti, et ecclesiis commendati permanere debeant liberi, quod lectio in omnibus sacerdotalibus mensis legi debeat, quod clericos ex familiis fisci nostri unquam 111 nullus agere presumat, et qui acceperit irrita talis donatio maneat,  de ecclesiis ab heresi translatis ut ad episcopos in quorum sunt parochiis pertineant, de uiduis quod que uoluerint continentiam teneant, et que nubere elegerint, quibus uoluerint, nubant, eque de uirginibus quod penitentes secundum modum canonum antiquorum debeant agere penitentiam, quod qui uoluerint agere penitentiam prius tondeantur, aut habitum mutent, quod non liceat Iudeis de Christianis ducere uxores uel concubinas, si comparare mancipia Christiana, et Iudeis non liceat uel publica officia peragere, quod manere debeat firmum, si serui fisci nostri ecclesias fecerint, easque de peculio suo dotauerint, quod idololatrie cultura a sacerdotibus uel iudicibus exquirenda sit atque exterminanda, quod qui filium suum  necauerit, a sacerdotibus uel iudicibus distringatur, quod semel in anno ad concilium sacerdotes, et iudices, atque actores patrimonii nostri debeant conuenire quod ecclesiarum omnium causa ad episcopi ordinationem pertinere debeat, quod sacerdotes moderanter agere debeant per parochias, quod serui ecclesie siue clericorum non debeant a nostris actoribus in angaria aliqua fatigari. Quod religiosorum corpora cum hymnis et canticis tantum deferenda sint ad sepulcra. Quod Ballimathie et turpia cantica prohibenda a sanctorum solemniis. Has omnes constitutiones ecclesiasticas quas summatim breuiterque perstrinximus  manere perenni stabilitate sancimus. Si quis clericus ergo aut laicus harum  sanctionum obediens obseruator esse noluerit, superba fronte maiorum statutis repugnans, si episcopus, presbyter, diaconus, aut clericus fuerit, ab omni concilio excommunicationi subiaceat, si uero laicus fuerit, et honestioris loci persona fuerit, medietatem facultatum suarum amittat fisci iuribus profuturam. Si uero minoris loci persona est amissione rerum suarum multatus in exsilium deputetur. Flauius Reccaredus rex hanc deliberationem quam cum sancta definiuimus synodo confirmans subscripsi. Mausona in Christi nomine ecclesie catholice Emerecensis metropolitanus episcopos prouincie Lusitanie his constitutionibus quibus in urbe Toletana interfui, manu mea subscripsi. Similiter et alii episcopi subscripserunt.





INCIPIUNT CAPITULA CONCILII QUARTI TOLETANI.


     1. De oratione et fidei confessione que in sancta Dei Ecclesia predicatur.
    2. Nulla pene res magis discipline mores ab Ecclesia Christi depulit, quam inordinata diuersitas officii.
    3. De formula secundum quam debeat sancta synodus in Dei nomine fieri.
    4. In solemnitate paschali qualiter solet in Hispaniis uarietas existere.
    5. De baptismi sacramento.
    6. Comperimus quod per nonnullas ecclesias in die sexte ferie passionis Domini clausis basilicarum foribus non celebretur officium.
    7. Quidam in die eiusdem dominice passionis ad horam nonam ieiunium soluunt.
     8. Lucerna et cereus infra uigilias apud quasdam ecclesias non benedicuntur, et cur a nobis benedicantur, inquirunt.
    9. Nonnulli sacerdotum per Hispanias reperiuntur qui Dominicam orationem quam saluator noster docuit et precepit non quotidie, sed tantum die Dominico dicunt.
    10. Quod sacerdotes Hispanie diebus quadragesime alleluia decantent.
    11. Quod in quibusdam Hispaniarum ecclesiis laudes post Apostolum decantent.
    12. De hymnis etiam canendis.
    13. De hymno quoque trium puerorum in quo uniuersa celi terreque creatura Deum collaudat.
    14. Quod in finem psalmorum non sicut a quibusdam  gloria Patri, sed honor et gloria Patri dicatur.
    15. Sunt quidam qui in fine responsoriorum gloriam non dicunt.
    16. De Apocalypsi libro, ut teneatur, et quando legatur.
    17. Quod quidam sacerdotes non rite post dictam orationem Dominicam statim communicant, et postea benedictionem in populo dant.
    18. Quod perniciosa consuetudo nequaquam est retinenda.
     19. Quod in ueteri lege ab anno uigesimo quinto leuite ordinari mandantur.
    20. Quod sacerdotes Dei irreprehensibiles esse debent.
    21. Quod apud Deum conscientiam puram et apud homines famam optimam nos habere oporteat
    22. Quemadmodum antistites ita presbyteri et leuite sicut nomine, ita et meritis uitam teneant et testimonium uite.
    23. Quod prona sit omnis etas ab adolescentia in malum.
    24. Quod maxime in sacerdotibus Dei uitanda est errorum ignorantia.
    25. De presbyteris parochitanis dum ordinantur quod libellum officialem a sacerdote suo accipere  debent.
    26. Quando presbyteri, aut diaconi in parochias constituuntur, oportet eos professionem episcopo suo facere.
    27. Si episcopius, presbyter, diaconus, aut subdiaconus a gradu suo deiecti fuerint, et in secunda synodo innocentes inueniantur, qualiter recipi debeant.
    28. Si episcopus, presbyter, seu diaconus, uel ex ordine clericorum magos, aruspices, ariolos, augures uel sortilegos consulere fuerint deprehensi, quid de eis agendum sit.
    29. Confinitimi hostium sacerdotes propter eos qui a regia potestate licentiam acceperint in synodo mundandi sunt.
     30. Quod sepe principes contra quoslibet maiestatis obnoxios sacerdotibus sua negotia committunt.
    31. Ut episcopi in protegendis populis ac defendendis impositam a Deo sibi curam non ambigant.
    32. Quod auaritia radix cunctorum malorum aliquorum sacerdotum mentes obtineat.
    33. Quicunque episcopus alterius episcopi diecesim per triginta annos sine aliqua interpellatione possederit, ut teneat eam.
     34. Ut sicut diecesim alienam tricennalis possessio tollit, ita territorii conuentum non amittit.
    35. Quod episcopos per cunctas dieceses parochiasque suas ire oporteat per singulos annos.
    36. Quicunque episcopi suffragio cuiuslibet aliquid de ecclesiasticis utilitatibus prouiderint quid agendum sit.
    37. Prebendum a sacerdotibus uite solatium indigentibus, et maxime his quibus restituenda uicissitudo est.
    38. Nonnulli diacones in tantam erumpunt superbiam, ut presbyteris se preferant.
    39. Si non licet episcopis, nec presbyteris oraria duo indui, quanto magis diaconis qui ministri eorum sunt.
    40. Ut omnes clerici uel lectores sicut leuite et  sacerdotes detonso superius capite inferius solam circuli coronam relinquant.
    41. Ut extranee femine cum clericis non habitent.
    42. De clericis qui non habentes legitimum coniugium extranearum mulierum, uel ancillarum suarum, interdicta sibi consortia appetunt.
    43. De clericis qui sine consultu episcopi sui uxorem duxerunt.
    44. De clericis qui in quacunque seditione arma uolentes sumpserunt.
    45. Si quis clericus in demoliendis sepulcris fuerit deprehensus.
    46. De precepto domini nostri Sisenangi regis.
     47. De eligendis economis.
    48. De professione monachi, ut quidquid fuerit allegatum, teneat.
    49. De clericis quis monachorum propositum appetunt.
    50. Quale ius episcopi in monasteriis habere debeant.
    51. De monachis qui egredientes de monasterio non solum ad seculum reuertuntur, sed etiam uxores accipiunt.
    52. De religiosis proprie regionis qui nec inter clericos, nec inter monachos habentur.
    53. De eis qui in discrimine constituti penitentiam accipiunt.
     54. De secularibus qui accipientes penitentiam se totonderant et rursus preuaricantes laici effecti sunt.
     55. Quod duo sunt genera uiduarum, seculares et sanctimoniales.
    56. De Iudeis ne ui ad credendum cogantur.
    57. De cupiditate episcopi, presbyteri, uel diaconi siue clericorum qui contra fidem Christianam Iudeis suffragium prestant.
    58. De preuaricatione eorum qui dudum ad Christianam fidem promoti sunt.
    59. De Iudeorum filiis uel filiabus, ne parentum ultra inuoluantur erroribus.
    60. De Iudeis baptizatis, si postea preuaricati fuerint in Christo.
    61. De malorum consortiis, quod etiam bonos corrumpunt.
    62. De Iudeis qui Christianas mulieres in coniugio habent.
     63. Non potest erga homines esse fidelis, qui extiterit impius in Deum.
    64. Precipiente Domino, atque excellentissimo Sisenando rege, ut Iudei aut qui ex Iudeis sunt officia publica nullatenus appetant.
    65. Ut Christianos seruos non liceat Iudeis habere.
    66. De his qui de rebus suis pauperibus Christi nullatenus distribuunt.
    67. De episcopis qui mancipium iuris ecclesie non retento ecclesiastico patrocinio manumitti desiderant.
    68. Ut sacerdotes qui aut res suas ecclesie relinquunt, aut nichil habentes aliqua predia ecclesiis suis conquirunt, si uoluerint possunt de ecclesie  famulis aliquos libertos facere.
    69. De libertis ecclesie, quia nunquam moritur eorum patrona, a patrocinio eiusdem nunquam discedant.
    70. De libertis ecclesie qui a patrocinio eiusdem discedunt.
    71. De libertis qui a quibuscunque manumissi sunt atque ecclesie patrocinio commendati existunt.
    72. Ut qui libertatem a dominis suis ita percipiunt, ut nullum in eis obsequium patronus detentet, suscipiantur ad clerum.
    73. De famulis ecclesie constituere presbyteros uel diaconos per parochias licet.
     74. De ecclesiastici ordinis institutis uel decretis, que ad quorumdam pertinent disciplinam.







INCIPIT CONCILIUM TOLETANUM QUARTUM.


 112 CAP. I. Anno tertio regnante Domino nostro gloriosissimo principe Sisenando, die nonas Decembris, era DCLXXXI, dum studio amoris Christi ac diligentia religiosissimi Sisenandi regis Hispanie atque Gallecie sacerdotes apud Toletanam urbem in nomine Domini conuenissemus, ut eius imperiis atque iussis commoti a nobis agitaretur de quibusdam  ecclesie disciplinis tractatus. Primum gratias Saluatori nostro Deo omnipotenti egimus, posthec antefato ministro excellentissimo et glorioso regi, cuius tanta erga Deum deuotio exstat, ut non solum in rebus humanis, sed etiam in causis diuinis sollicitus maneat, hic quippe dum in basilica beatissime et sancte martyris Leocadie omnium nostrum pariter  iam cetus adesset, pro merito fidei sue cum magnificentissimis et nobilissimis uiris ingressus, primum coram sacerdotibus Dei humi prostratus, cum lacrymis et gemitibus pro se interueniendum Domino postulauit. Deinde religiosa prosecutione synodum exhortatus est, ut paternorum decretorum memores ad confirmanda in nobis iura ecclesiastica studium preberemus, et illa corrigere que dum per negligentiam in usum uenerunt contra ecclesiasticos mores licentiam sibi usurpationemque fecerunt. Talibus ergo eius monitis congaudentes necessarium exstitit, iuxta eius nostrumque uotum tractare que competunt siue in sacramentis diuinis, que diuerso atque illicito modo in Hispaniarum ecclesiis celebrantur, seu que in moribus praue usurpata  noscuntur. Et quoniam generale concilium agimus, oportet primum nostre uocis sermonem de Deo esse, ut post professionem fidei sequentia operis nostri uota, quasi super fundamentum firmissimum disponantur. Quemadmodum a sanctis Patribus accepimus, Patrem et Filium, et Spiritum sanctum unius deitatis atque substantie confitemur, in personarum diuersitate Trinitatem credentes, in diuinitate unitatem predicantes, nec personas confundimus, nec substantiam separamus. Patrem a nullo factum uel genitum dicimus, Filium a Patre non factum, sed genitum asserimus. Spiritum sanctum uero nec creatum, nec genitum, sed procedentem ex Patre et Filio profitemur. Ipsum autem Dominum Iesum Christum Dei Filium, et creatorem omnium  ex substantia Patris ante secula genitum descendisse ultimo tempore pro redemptione mundi a Patre, qui nunquam desinit esse cum Patre. Incarnatus est enim ex Spiritu sancto et gloriosa sancta Dei genitrice uirgine Maria, et natus ex ipsa solus idem Dominus iehsu Christus, unus in sancta Trinitate, anima et carne perfectus, sine peccato suscipiens hominem, manens quod erat, assumens quod non erat, equalis Patri secundum diuinitatem, minor Patre secundum humanitatem, habens in una persona duarum naturarum proprietatem. Nature enim in illo due, Deus et homo. Non autem duo filii, sed dii duo, sed idem una persona in utraque natura perferens passionem, et mortem pro nostra salute, non in uirtute diuinitatis, sed in infirmitate  humanitatis. Descendit ad inferos, ut sanctos qui ibi tenebantur, erueret, et deuicto mortis imperio resurrexit. Assumptus in celis uenturus est in futurum ad iudicium uiuorum et mortuorum. Cuius morte et sanguine mundati, remissionem peccatorum consecuti sumus, resuscitandi ab eo in die nouissima, in ea qua nunc uiuimus carne et in ea qua resurrexit idem Dominus forma percepturi ab ipso, alii pro iustitie meritis uitam eternam, alii pro peccatis supplicii eterni sententiam. Hec est Ecclesie catholice fides, hanc confessionem seruamus atque tenemus quam quisque firmissime custodierit perpetuam salutem habebit.

II. Post recte fidei confessionem que in sancta  Dei Ecclesia predicatur, placuit omnes sacerdotes qui catholice fidei unitate complectimur, ut nichil ultra diuersum aut dissonum in ecclesiasticis sacramentis agamus, ne quelibet nostra diuersitas apud ignotos seu carnales schismaticis errorem uideatur ostendere, et multis exstet scandalum uarietas ecclesiarum. Unus ergo ordo orandi atque psallendi a nobis per omnem Hispaniam atque Galleciam conseruetur, unus modus in missarum solemnitatibus, unus in uespertinis officiis, nec diuersa sit ultra in nobis ecclesiastica consuetudo, quia una fide continemur et regno. Hoc enim et antiqui Patres decreuerunt, ut unaqueque prouincia et psallendi, et ministrandi parem consuetudinem teneat.

III. Nulla pene res discipline mores ab ecclesia  Christi magis depulit, quam sacerdotum negligentia qui contemptis canonibus ad corrigendos ecclesiasticos mores synodum facere negligunt, ob hoc a nobis uniuersaliter definitum est, ut quia iuxta Patrum antiqua decreta bis in anno difficultas temporis fieri concilium non sinit, saltem uel semel a nobis celebretur, ita tamen aut si fidei causa est, aut quelibet alia ecclesia communis generalis, totius Hispanie et Gallecie synodus conuocetur. Si uero nec de fide, nec de communi ecclesie utilitate tractabitur, sed speciale erit concilium, prout uniuscuiusque prouincie metropolitanus elegerit peragendum esse. Omnes autem qui causas contra episcopos, ac iudices, ac potentes aut contra quoslibet alios honore noscuntur, ad idem concilium concurrant, et quecunque examine  synodali a quibuslibet praue usurpata inueniuntur regii exsecutoris instantia iustissime his quibus iura sunt reformentur, ita ut pro compellendis iudicibus uel secularibus uiris ad synodum metropolitani studio quidam exsecutor a principe postuletur.

Quintadecima autem Kalendarum Iuniarum congreganda est in quacunque prouincia synodus propter uernale tempus, quando herbis terra uestitur, et pabula germinum inueniuntur. Hora itaque diei prima ante solis ortum eiiciantur omnes ab ecclesia, obseratisque foribus cunctis, ad unam ianuam per quam sacerdotes ingredi oportet, ostiarii sedeant. Et conuenientes omnes episcopi pariter intreant, et secundum ordinationis sue tempora resideant.  Post ingressum omnium episcoporum atque consessum uocentur, deinde presbyteri quos causa probauerit introire. Nullus se inter eos ingerat diaconorum. Post hos ingrediantur diacones probabiles, quos ordo poposcerit interesse. Et corona facta de sedibus episcoporum, presbyteri a tergo eorum resideant, diaconi in conspectu eorum stent, deinde ingrediantur laici, qui electioni concilii interesse meruerunt. Tunc quoque et notarii quos ad recitandum uel excipiendum ordo requirit, et obserentur ianue. Sedentibusque in diuturno silentio sacerdotibus, et cor tantum habentibus ad Deum, dicat archidiaconus: Orate, statimque omnes in terram prosternantur, et orantibus diutius tacite cum fletibus  atque gemitibus, tunc unus ex episcopis senioribus surgens, orationem palam ad Dominum fundat, cunctis adhuc in terra iacentibus. Finita autem oratione, et responso ab omnibus: Amen, rursus diaconus dicat: Erigite uos, et confestim omnes surgant, et cum timore omni et disciplina, tam episcopi quam presbyteri sedeant. Sicque omnibus in suis locis in silentio considentibus, diaconus alba indutus codicem canonum in medio proferens, capitula de conciliis agendis pronuntiet. Finitisque titulis metropolitanus episcopus concilium alloquatur, dicens: Ecce, sanctissimi sacerdotes, recitate sunt ex canonibus priscorum Patrum sententie de concilio celebrando. Si qua ergo quempiam uirum actio commouet coram suis fratribus proponat. Tunc si aliquis  quamcunque querelam que contra canonem agit in audientiam sacerdotalem protulerit, non prius ad aliud transeatur capitulum, nisi primum quod proposita est actio terminetur. Nam et si presbyter aliquis, aut diaconus, uel clericus, siue laicus, de his qui foris steterint, concilium pro qualibet re crediderit appellandum, ecclesie metropolitane archidiacono causam suam intimet, et ille concilio denuntiet. Et tunc illi et intreundi et proponendi licentia concedatur. Nullus autem episcoporum a cetu communi secedat antequam hora generalis secessionis adueniat. Concilium quoque nullus soluere audeat, nisi fuerint cuncta determinata, ita ut quecunque deliberationi communi finiuntur, episcoporum singulorum manibus scribantur. Tunc  enim Deus suorum sacerdotum concilio interesse credendus est, si tumultu omni abiecto, sollicite atque tranquille ecclesiastica negotia terminentur.

Iu. Solet in Hispaniis de solemnitate paschali uarietas existere predicationis, diuersa enim obseruantia Laterculorum paschalis festiuitatis interdum errorem parturit. Proinde placuit, ut ante tres menses Epiphaniorum metropolitani sacerdotes libris se inuicem inquirant, ut communi scientia docti, diem resurrectionis Christi comprouincialibus suis insinuent ut uno tempore celebrandum annuntient.

u. De baptismi sacramento, propter quod in Hispaniis quidam sacerdotes trinam, simplam quidam mersionem faciunt, a nonnullis schisma esse conspicitur,  et unitas fidei scindi uidetur. Nam dum partes diuerse in baptizandis aliqua contrario modo agunt, ab aliis non baptizatos esse contendunt. Proinde quid a nobis in sacramenti diuersitate finiendum sit, apostolice Sedis informemur preceptis, non nostra, sed paternam institutionem sequentes. Beate ergo memorie Gregorius Romane ecclesie pontifex qui non solum partes Italie illustrauit, sed et longe existentes ecclesias sua doctrina perdocuit, efflagitante sanctissimo Leandro episcopo de hac Hispanie diuersitate quid potius esset sequendum, inter cetera rescribens, sic ait: De trina uero mersione baptismatis nichil responderi uerius potest, quam ipsi sensistis, quia in una fide nichil officit sancte Ecclesie  consuetudo diuersa. Nos autem quod tertio mergimus triduane sepulture sacramenta signamus, ut dum tertio infans ab aquis educitur, resurrectio triduani temporis exprimatur. Quod si quis forte etiam pro summe Trinitatis ueneratione existimet fieri, neque ad hoc aliquid obsistit baptizandum semel in aquas mergere, quia dum in tribus subsistentiis una substantia est, potest infantem in baptismate in aquam uel ter, uel semel mergere, quando et in tribus mersionibus personarum trinitas, et in una potest diuinitatis singularitas designari. Sed quod hucusque ab hereticis infans in baptismate tertio mergebatur, faciendum apud uos esse non censeo, ne dum mersiones numerant, diuinitatem diuidant, dumque quod faciebant, faciunt, morem nostrum se  fecisse glorientur. Quapropter quia de utroque sacramento quod fit in sancto baptismo a tanto uiro reddita est ratio, quod utrumque irreprehensibile in sancta Dei Ecclesia habeatur, propter uitandum autem schismatis scandalum, uel heretici dogmatis usum simplam teneamus baptismi mersionem, ne uideantur apud nos qui tertio mergunt hereticorum approbare assertionem, dum sequuntur et morem. Et ne forte cuiquam sit dubium huius simpli mysterium sacramenti, uideat in eo mortem, et resurrectionem, dum sequuntur et morem Christi significare. Nam in aquas mersio quasi ad infernum descensio est et rursus ab aquis emersio resurrectio est. Item uideat in eo unitatem diuinitatis, et trinitatem personarum ostendi: unitatem, dum semel  mergimus; trinitatem, dum in nomine Patris et Filii et Spiritus sancti baptizamus. Panditur huius singularis baptismi mysterium etiam Scripturarum sanctarum exemplis, Paulo apostolo attestante: »Nolo uos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari .« Mare quippe Rubrum significat baptismum Christi sanguine consecratum, per quod populus Dei sub columna ignis et nubis semel transiit, ubi tamen tota erat Trinitas precedente 113 populum columna ignis et nubis. In igne quippe significatur Pater, in columna Filius, in nube Spiritus sanctus. Iordanis quoque fluenta cum arca populus Dei semel transiit, per quod  significatur simpla mersio baptismatis, cuius sacramento Ecclesia abluitur, et de fidei huius laboribus per baptismum quasi per Iordanem ad terram celestis repromissionis ingreditur.

uI. Comperimus quod per nonnullas ecclesias in die sexte ferie passionis Domini clausis basilicarum foribus non celebratur officium, nec passio Domini populis predicatur, dum idem Saluator noster apostolis suis precepit dicens, passionem et mortem et resurrectionem meam omnibus predicate. Ideoque oportet eodem die mysterium crucis  predicari atque indulgentiam criminum clara uoce omnem populum prestolari, ut penitentie compunctione mundati uenerabile  festum Dominice resurrectionis remissis iniquitatibus suscipere mereamur, corporisque eius et sanguinis sacramentum mundi a peccato sumamus.

uII. Quidam in die eiusdem passionis Dominice ab hora nona ieiunium soluunt, conuiuiis adhibentur, et dum sol ipse eadem die tenebris palluerit, lumen subduxerit, ipsaque elementa turbata mestitiam totius mundi ostenderint, illi ieiunium tanti diei polluunt, epulisque inseruiunt. Et quia totum eumdem diem uniuersalis ecclesia propter passionem Domini in merore et abstinentia peragit, quicunque in eo ieiunium preter paruulos senes et languidos ante peractas indulgentie preces persoluerit, a paschali gaudio depellatur, nec in eo sacramentum  corporis et sanguinis Domini percipiat, qui diem passionis eius per abstinentiam non honorauit.

uIII. Lucerna et cereus infra uigilias apud quasdam ecclesias non benedicitur, et a nobis cur benedicatur, inquirunt. Propter gloriosum enim noctis ipsius sacramentum hec solemniter benedicimus, ut sacre resurrectionis Christi mysterium quod tempore huius noctis uotiue aduenit benedictione sanctificati luminis suscipiamus. Et quia hec obseruatio per multarum loca terrarum, regionesque Hispanie in Ecclesiis commendatur, dignum est propter unitatem pacis, ut in Gallicanis ecclesiis conseruetur. Nulli autem impune erit qui hoc contempserit, sed patrum regulis subiacebit.

IX. Nonnulli sacerdotum in Hispaniis reperiuntur,  qui Dominicam orationem quam Saluator docuit, et precepit non quotidie, sed tantum die Dominica dicunt. Et quia sine intermissione ut oremus, apostolus docuit, qualiter autem oremus, Christus precepit dicens, cum autem oratis, dicite: »Pater noster qui es in celis .« Quomodo ergo quotidie non dicitur, quod sine intermissione dici iubetur? Nam in tantum quotidie hec oratio dicenda est, ut etiam ipso titulo utatur. Nam uocatur oratio quotidiana, sic eam sancti Patres nuncupauerunt, quod etiam apud doctores, quorum illustris doctrina est, inuenitur. Sanctus quoque Cyprianus dicit: Itaque in oratione Dominica, panem nostrum, id est Christum dari nobis quotidie petimus, ut qui in Christo manemus et uiuimus, a sanctificatione et  corpore eius non recedamus. Sanctus Hilarius dicit: »Panem nostrum quotidianum da nobis hodie .« Quid enim tam uult Deus quam ut quotidie Christus habitet in nobis, qui est panis uite et panis e celo, et quia quotidiana oratio est, quotidie quoque ut detur oratur? Sanctus Augustinus dicit: De quotidianis autem breuibusque peccatis sine quibus uita hec non ducitur, quotidiana oratio fidelium satisfacit. Eorum est enim dicere: Pater noster qui es in celis, quia iam Patri tales regenerati sunt ex aqua et Spiritu sancto. Delet ergo hec quotidiana oratio minima quotidiana peccata, delet illa a quibus uita fidelium, etiam scelerate gesta, penitendo in melius discedit mutata.  Ergo sicut Christus precepit, sic Apostolus monuit. Et quemadmodum doctores ecclesiastici instituerunt, quia quotidie uel cogitatione, uel uerbo delinquimus quotidie et hanc orationem effundere in conspectu Dei debemus. Quisquis ergo sacerdotum uel subiacentium clericorum hanc orationem Dominicam quotidie, aut in publico, aut in priuato officio preterierit propter superbiam, iudicatus ordinis sui honore priuetur.

X. Item, cognouimus quosdam Hispanie sacerdotes, qui in quadragesime diebus alleluia decantant preter in ultima hebdomada Pasche, quod deinceps fieri interdicimus, statuentes ut in omnibus predictis Quadragesime diebus  alleluia non decantetur. Tunc  enim opus est fletibus ac ieiuniis insistere, corpus cilicio et cinere induere, animum meroribus deiicere, gaudium in tristitiam uertere quousque ueniat tempus resurrectionis Christi, quando oporteat iam in letitia manere, et merorem in gaudium mutare. Hoc enim Ecclesie uniuersalis consensio in cunctis terrarum partibus roborauit, quod et a nobis omnibus ut conseruetur per Hispanias Galleciasque prouincias oportebit. In temporibus uero reliquis, id est Calend. Ianuarii, que propter errorem gentilitatis aguntur, omnino alleluia non decantabitur, in quibus etiam preter piscem et olus, sicut et in illis quadraginta diebus ceteris carnibus abstinetur, et a quibusdam etiam nec uinum bibitur. Si quis ergo episcopus, aut presbyter, aut diaconus, aut quilibet  ex ordine clericorum fuerit repertus qui arbitrium suum huic constitutioni estimet preferendum, ordinis officio carere cogatur, et communione eiusdem pasche priuetur.

XI. In quibusdam quoque Hispaniarum ecclesiis laudes post Apostolum decantantur priusquam Euangelium predicetur, dum precipiant post Apostolum non laudes sed Euangelium annuntiare, presumptio est enim ut anteponantur ea que sequi debent. Nam Laudes ideo Euangelium sequuntur propter gloriam Christi, que per idem Euangelium predicatur circa omnes gentes. A sacerdotibus hic ordo deinceps retineatur, excommunicationis penam suscepturis, qui hunc ordinem perturbauerint.

 XII. De hymnis etiam canendis et Saluatoris et apostolorum habemus exemplum. Nam et ipse Dominus hymnum dixisse perhibetur Mattheo attestante: »Et hymno dicto exierunt in montem Oliueti , et Paulus apostolus ad Ephesios scripsit dicens: »Implemini spiritu loquentes in psalmis, et hymnis, et canticis spiritualibus .« Et quia a nonnullis hymni humano studio in laudem Dei atque apostolorum et martyrum triumphos compositi esse noscuntur, sicut hi quos beatissimi doctores Hilarius atque Ambrosius ediderunt, quos tamen quidam specialiter reprobant, pro eo quod de scripturis sanctorum canonum uel apostolica traditione non existunt. Respuant ergo et illum hymnum ab hominibus compositum, quem  quotidie publico priuatoque officio in fine omnium psalmorum dicimus: Gloria et honor Patri et Filio, et Spiritui sancto, in secula seculorum. Amen. Nam et ille hymnus quem nato in carne Christo angeli cecinerunt: »Gloria in excelsis Deo, et in terra pax hominibus bone uoluntatis .« Reliqua que ibi sequuntur ecclesiastici doctores composuerunt. Ergo nec ipsi in ecclesiis canendi sunt, quia in sanctarum Scripturarum libris non inueniuntur. Componuntur misse siue preces, uel orationes, siue commendationes seu manus impositiones, ex quibus si nulla decantetur in ecclesia, uacant officia omnia ecclesiastica. Admonet hec fieri atque hortatur Timotheum Apostolus dicens: »Obsecro ergo primo omnium fieri obsecrationes, orationes,  postulationes, gratiarum actiones pro omnibus hominibus, pro regibus et pro omnibus qui in sublimitatibus sunt .« Sicut ergo orationes, ita et hymnos in laude Dei compositos nullus nostrum ulterius improbet, sed pari modo in Gallecia Hispaniaque celebret; excommunicatione plectendi qui hymnos reiicere fuerint ausi.

XIII. Hymnum quoque trium puerorum in quo uniuersa celi terreque creatura Deum collaudat et quem Ecclesia catholica per totum orbem diffusa celebrat, quidam sacerdotes in missa Dominicorum dierum, et in solemnitatibus martyrum canere negligunt. Proinde sanctum concilium instituit, ut per omnes Hispanie ecclesias uel Gallecie in omnium missarum solemnitate idem in publico decantetur,  communionem amissuri qui antiquam huius hymni consuetudinem, nostramque definitionem excesserint.

XIu. In fine psalmorum non sicut a quibusdam hucusque Gloria Patri, sed gloria et honor Patri dicatur, Dauid propheta dicente: »Afferte Domino gloriam et honorem ,« et Ioanne euangelista: »Exercitus dicentium, honor et gloria Deo nostro sedenti in throno .« Ac per hec duo sic oportet in terris dici sicut in celis resonant. Uniuersis ergo ecclesiasticis hanc obseruationem damus, quam quisque preterierit communionis iacturam habebit.

Xu. Sunt quidam qui in fine responsoriorum gloriam non dicunt, propter quod interdum inconuenienter  resonat, sed hec est discretio, ut in letis sequatur gloria, in tristioribus repetatur principium.

XuI. Apocalypsim librum multorum conciliorum auctoritas et synodica sanctorum presulum Romanorum decreta Ioannis euangeliste esse prescribunt, et inter diuinos libros recipiendam constituerunt. Et quia plurimi sunt qui eius auctoritatem non recipiunt, eamque in Ecclesia Dei predicare contemnunt. Si quis eum deinceps aut non receperit, aut a Pascha usque ad Pentecosten in Ecclesia non predicauerit, excommunicationis sententiam habebit.

XuII. Nonnulli sacerdotes post dictam orationem Dominicam statim communicant, et postea benedictionem  in populo dant, quod deinceps interdicimus, sed post orationem Dominicam benedictio in populum sequatur, et tunc demum corporis et sanguinis Domini sacramentum sumatur, eo uidelicet ordine ut sacerdotes et leuite ante altare communicent, in choro clerus, extra chorum populus.

XuIII. Perniciosa consuetudo nequaquam est recipienda que maiorum statuta preteriens, omnem ecclesie ordinem perturbauerit, dum alii per ambitus sacerdotia appetunt, alii oblatis muneribus pontificatum assumunt, nonnulli etiam sceleribus implicati, uel seculari militie dediti, indigni ad honorem summi ac sacri ordinis peruenerunt, de quorum scilicet causa atque remotione oportuerat quidem statuere, sed ne perturbatio quamplurima  ecclesie oriretur preteritis omissis deinceps qui non promoueantur ad sacerdotium ex regulis canonum, necessario credimus inserendum, id est, qui in aliquo crimine detecti sunt, qui infamie nota aspersi sunt, qui scelera antiqua per publicam penitentiam admisisse confessi sunt, qui in heresim lapsi sunt, qui in heresi baptizati aut rebaptizati esse noscuntur, qui semetipsos absciderunt, aut naturaliter defectu membrorum aut decisione aliquid minus habere noscuntur, qui secunde uxoris cognitionem sortiti sunt, aut numerosa coniugia frequentauerunt, qui uiduam, uel a marito relictam duxerunt, aut corruptarum mariti fuerunt, qui concubinas, aut fornicarias habuerunt, qui seruili conditioni obnoxii sunt, qui ignoti sunt, qui neophyti, uel laici 114 sunt,  qui seculari militie dediti sunt, qui curie nexibus obligati sunt, qui inscii litterarum sunt, qui nondum ad triginta annos peruenerint, qui per gradus ecclesiasticos non accesserunt, qui ambitu honorem querunt qui muneribus honorem obtinere moliuntur, qui a decessoribus in sacerdotium eliguntur. Sed nec ille deinceps sacerdos erit, quem nec clerus nec populus proprie ciuitatis elegit, uel auctoritas metropolitani, uel comprouincialium sacerdotum assensio exquisiuit. Quicunque ergo deinceps ad ordinem sacerdotii postulatus, et in his que predicta sunt exquisitus in nullo horum deprehensus fuerit, et examinatus probabili uita atque doctrina exstiterit, tunc secundum synodica, uel decretalia constituta cum omnium clericorum uel ciuium uoluntate  ab uniuersis comprouincialibus episcopis, aut certe a tribus in sacerdotem die Dominica consecrabitur, conuenientibus ceteris qui absentes sunt litteris suis, et magis auctoritate uel presentia eius qui est metropoli constitutus. Episcopus autem comprouincialis ibi consecrandus est, ubi metropolitanus elegerit. Metropolitanus autem non nisi in ciuitate metropoli et comprouincialibus ibidem conuenientibus. Si quis autem deinceps contra predicta uetita canonum ad gradum sacerdotum indignus aspirare contenderit, cum ordinatoribus suis adepti honoris periculo subiacebit.

XIX. In ueteri lege ab anno uigesimo quinto, leuite in tabernaculo seruire mandantur, cuius auctori  tatem in canonibus et sancti Patres secuti sunt. Nos et diuine legis et conciliorum precepti immemores, infantes et pueros leuitas facimus ante legitimam etatem, ante experientiam uite. Ideoque ne ulterius fiat a nobis, et diuine legis et canonum admonemur sententiis, sed uiginti quinque annorum etate leuite consecrentur, et triginta presbyteri ordinentur, ita ut secundum preceptum probentur primum, et sic ministrent nullum crimen habentes.

XX. Quicunque in sacerdotio Dei positi sunt, irreprehensibiles esse debent, Paulo attestante: »Oportet episcopum irreprehensibilem esse .« Inoffensos ergo et immaculatos decet existere sacerdotes, nec ullius eos fornicationis contagio pollui, sed caste uiuentes, mundos semetipsos celebrandis  exhibeant sacramentis. Abstineamus ergo nos ab omni opere malo et ab omni inquinamento carnis liberi maneamus, ut mundi corpore, purgati mente possimus ad sacrificium Christi digni accedere, et Deum pro delictis omnium deprecari.

XXI. Quamuis conscientiam puram apud Deum nos habere oporteat, tamen et apud homines famam optimam custodire conuenit, ut iuxta preceptum apostolicum non tantum coram Deo, sed etiam coram hominibus uite sancte testimonium habeamus. Quidam enim huc usque sacerdotum non modicum scandalum creauerunt, dum in conuersatione uite non bone fame existunt. Ut ergo excludatur deinceps omnis nefanda suspicionis occasio, et ne detur ultra secularibus locus obtrectandi, oportet episcopos  testimonium probabilium personarum conuersationis et uite in conclaui suo habere, ut Deo placeant per conuersationem bonam, et ecclesie per omnium famam.

XXII. Non aliter placuit, ut quemadmodum antistites, ita presbyteri atque leuite quos forte infirmitas atque etatis grauitas in conclaui suo manere non sinit, ut iidem in cellulis suis testes uite habeant, uitamque suam sicut nomine, ita meritis teneant.

XXIII. Prona est omnis etas ab adolescentia in malum, nichil enim incertius quam uita adolescentium; ob hoc constituendum oportuit, ut si qui in clero pueri aut adolescentes existunt, omnes in uno conclaui atrii commorentur, ut lubrice etatis annos non in luxuria, sed in disciplinis ecclesiasticis agant,  deputato probatissimo seniore, quem et magistrum discipline et testem uite habeant. Quod si aliqui ex bis pupilli existunt, sacerdotali tutela foueantur, ut et uita eorum a criminibus intacta sit, et res ab iniuria reproborum. Qui autem his preceptis resultauerint, monasteriis deputentnr, ut uagantes animi et superbi seueriori regula distringantur.

XXIu. Ignorantia mater cunctorum errorum, maxime in sacerdotibus Dei uitanda est, qui docendi officium in populis susceperunt, sacerdotes enim legere sanctas Scripturas frequenter admonet Paulus apostolus dicens ad Timotheum: »Intende lectioni et exhortationi .« Doctores semper manere in his se sciant. Igitur sacerdotes Scripturas  sanctas et canones meditentur, ut omne opus eorum in predicatione diuina et doctrina consistat, atque edificent cunctos tam fidei scientia, quam operibus disciplina.

XXu. Quando presbyteri in parochiis ordinantur, libellum officialem a suo sacerdote accipiant ut ad ecclesias sibi deputatas instructi succedant, ne per ignorantiam etiam in ipsis diuinis sacramentis offendant, ut quando uel ad litanias, uel ad concilium uenerint, rationem episcopo reddant, qualiter susceptum officium celebrent uel baptizent.

XXuI. Quando presbyteri aut diaconi per parochias constituuntur, oportet eos primum professionem episcopo suo facere ut caste et pie uiuant sub Dei timore, ut dum eos tali professione obligauerit,  sanctam disciplinam retineant.

XXuII. Episcopus, presbyter, aut diaconus si a gradu suo iniuste deiectus in sancta synodo innocens reperiatur, non potest esse quod fuerat, nisi gradus amissos recipiat coram altario de manu episcoporum, si episcopus est, orarium, annulum et baculum, si presbyter, orarium et patenam, si diaconus, orarium et albam, si subdiaconus patenam et calicem, sic et reliqui gradus cum reparationem sui recipiant quem cum ordinarentur perceperant.

XXuIII. Si episcopus aut presbyter, siue diaconus, uel quilibet ex ordine clericorum magos aut aruspices, aut ariolos, aut certe augures, uel sortilegos, uel eos qui profitentur artem aliquam, aut aliquem  eorum similia exercentem consuluisse fuerit deprehensus, ab honore dignitatis sue depositus monasterii curam excipiat, ibique perpetue penitentie deditus scelus admissum sacrilegii soluat.

XXIX. Confinitimi hostium sacerdotes preter eos qui a regie potestatis sublimi auctoritate licentiam acceperunt, a quolibet mandatum agentes extraneum occulte accipere uel dirigere non presumant; qui autem deprehenditur, aut conuincitur denuntiatus principi apud concilium condigna animaduersione multabitur.

XXX. Sepe principes contra quoslibet maiestatis obnoxios sacerdotibus negotia sua committunt, et quia sacerdotes a Christo ad ministerium salutis electi sunt, ibi consentiunt regibus fieri iudices, ubi  iureiurando supplicii indulgentia promittitur, non ubi discriminis sententia preparatur. Si quis ergo sacerdotum contra hoc communione consultum discussor in alienis periculis exstiterit, fit reus effusi sanguinis apud Christum, et apud ecclesiam perdat proprium gradum.

XXXI. Episcopi in protegendis populis ac defendendis impositam a Deo sibi curam non ambigant, ideoque dum conspiciunt iudices ac potentes pauperum oppressores existere, et prius eos sacerdotali admonitione redarguant, et si contempserint emendari, eorum insolentiam regis auribus intiment, ut quos sacerdotalis admonitio non flectit ad iustitiam regalis potestas ab improbitate cerceat. Si quis  autem episcoporum id neglexerit, concilio erit reus.

XXXII. Auaritia radix est cunctorum malorum, cuius sitis etiam sacerdotum mentes obtinet. Multi fidelium in amore Christi et martyrum in parochiis episcoporum basilicas construunt, oblationes sanctas tribuunt, sacerdotes hec auferunt, atque in usus suos conuertunt, inde est quod cultores sacrorum deficiunt, dum stipendia sua perdunt, inde labentium basilicarum ruine non reparantur, quia auaritia sacerdotali omnia auferuntur. Pro qua re constitutum est a presenti concilio episcopos ita dieceses suas regere, ut nichil ex earum iure presumant auferre, sed iuxta priorum auctoritatem conciliorum, tam de oblationibus quam de tributis, ac  frugibus tertiam consequantur, quod si amplius quidpiam ab eis presumptum exstiterit, per concilium restauretur, appellantibus autem ipsis conditoribus, aut certe propinquis eorum, si iam illi a seculo decesserunt. Nouerint ergo conditores basilicarum in rebus quas eisdem ecclesiis conferunt nullam potestatem habere, sed iuxta canonum instituta sicut ecclesia, ita et dos eius ad ordinationem episcopi pertineat.

XXXIII. Quicunque episcopus atterius episcopi diecesim per triginta annos sine aliqua interpellatione possiderit, quia secundum ius legis eius uidetur esse diecesis, admittenda non est contra eum actio reposcendi, sed hoc intra unam parochiam, extra uero nullo modo, ne dum diecesis defenditur,  prouinciarum termini confundantur.

XXXIu. Sicut diecesim alienam tricennalis possessio tollit, ita territorii conuentum non amittit, ideoque basilice, que noue condite fuerint, ad eum procul dubio episcopum pertinebant, cuius conuentus esse constiterit.

XXXu. Episcopum per cunctas dieceses, parochiasque suas per singulos annos ire oportet, ut exquirat quid unaqueque basilica in reparationem sui indiget, quod si ipse aut languore detentus, aut aliis ocupationibus implicatus id adimplere nequiuerit, presbyteros probabiles aut diacones mittat, qui et redditus basilicarum et reparationes et ministrantium uitam inquirant.

XXXuI. Quicunque episcopi suffragio cuiuslibet  aliquid ecclesiastice utilitatis prouiderint, et pro eo quodcunque commodum in remunerationem promiserint, promissi solutionem eos exsoluere oportebit, ita ut id ad concilium prouinciale deferatur, ut eorum conniuentia confirmetur quia sicut Paulus ait: »Dignus est operarius mercede sua .«

XXXuII. Prebendum est a sacerdotibus uite solatium indigentibus, et maxime his quibus restituenda uicissitudo est. Quicunque ergo fidelium de facultatibus suis ecclesie aliquid deuotione propria contulerint, si forte ipsi aut filii eorum redacti fuerint ad inopiam, ab eadem ecclesia suffragium uite pro temporis usu percipiant. Si enim clericis seu monachis uel peregrinis aut quamlibet necessitatem  sustinentibus pro solo religionis intuitu in usum res ecclesiastice largiuntur, quanto magis consulendum est, quibus retributio iusta debetur!

XXXuIII. Nonnulli diacones in tantam erumpunt superbiam, ut sese presbyteris anteponant, atque in primo ipsi priores stare presumant, presbyteris in secundo choro constitutis. Ergo ut sublimiores sibi presbyteros agnoscant, tam hi quam illi in utroque choro consistant.

XXXIX. Si oraria duo nec episcopo induere quidem licet nec presbytero, utique multo minus diacono qui minister eorum est, unum ergo orarium oportet leuitam gestare in sinistro humero, propter quod 115 orat, id est predicat. Dexteram autem oportet habere liberam, ut expeditius ad ministerium sacerdotale  discurrat. Caueant ergo amodo leuite gemino uti orario, sed unum tantum et purum, nec ullis coloribus aut a tyro ornatum ferant.

XL. Omnes clerici uel lectores sicut leuite et sacerdotes detonso superius capite toto inferius solam circuli coronam relinquant, non sicut huc usque in Gallecie partibus facere lectores uidentur, qui prolixis, ut laici, comis in solo capitis apice modicum circulum tondent, ritus enim iste in Hispaniis hucusque hereticorum fuit, unde oportet ut pro amputando ab ecclesiis scandalo hoc signum dedecoris auferatur, et sit una tonsura uel habitus sicut totius Hispanie est usus. Qui autem hoc non custodierit, fidei catholice reus erit.

XLI. Cum clericis extranee femine nullatenus  habitent, nisi tantum mater, et soror, filia, amita, in quibus personis nichil sceleris estimari nature fedus permittit, id enim et constitutio antiquorum Patrum decreuit.

XLII. Quidam clerici legitime non habentes coniugium, extranearum mulierum uel ancillarum suarum interdicta sibi consortia appetunt, ideo que coniuncte taliter cum clericis sunt ab episcopo, auferantur et uenundentur, illis pro tempore religatis ad penitentiam quos sua libidine infecerunt.

XLIII. Clerici qui sine consultu episcopi sui uxores duxerint, aut uiduam, uel tripudiatam, uel meretricem in coniugium acceperint, separari eos a proprio episcopo oportebit.

XLIu. Clerici qui in quacunque seditione arma  uolentes sumpserint, aut sumpserunt, reperti, amisso ordinis sui gradu in monasterium contradantur penitentie.

XLu. Si quis clericus in demoliendis sepulcris fuerit deprehensus, quia facinus hoc pro sacrilegio legibus publicis sanguine uindicatur, oportet canonibus in tali scelere proditum a clericatus ordine submoueri, et penitentie triennio deputari.

XLuI. Precipiente domino nostro atque excellentissimo Sisenando rege, id constituit sanctum concilium, ut omnes ingenui clerici pro officio religionis ab omni publica indictione atque labore habeantur immunes, ut liberi Deo seruiant, nullaque predicti necessitate ab ecclesiasticis officiis retrahantur.

 XLuII. Eos quos economos Greci uocant, hoc est, qui uice episcoporum res ecclesiasticas tractant, sicut sancta synodus Chalcedonensis instituit, omnes episcopos de proprio clero ad regendas ecclesias habere oportet, qui autem deinceps contempserit, obnoxius eiusdem magni concilii erit.

XLuIII. Monachum aut paterna deuotio, aut propria professio facit, quidquid horum fuerit alligatum tenebit, proinde his ad mundum reuerti intercludimus aditum, et omnes ad seculum interdicimus regressus.

XLIX. Clerici qui monachorum propositum appetunt, quia meliorem uitam sequi cupiunt liberos, eis ab episcopo in monasteriis largiri oportet ingressus, nec interdici propositum eorum qui ad contemplationis  desiderium transire nituntur.

L. Nuntiatum est presenti concilio, eo quod monachi episcopali imperio seruili opere mancipentur, et iura monasteriorum contra instituta canonum illicita presumptione usurpentur, ita ut pene ex cenobio possessio fiat, atque illustris portio Christi ad inanitionem seruitutemque perueniat. Quapropter monemus eos qui ecclesiis presunt, ut ultra talia non presumant, sed hoc tantum sibi in monasterio uendicent sacerdotes quod precipiunt canones, id est monachos ad conuersationem sanctam premonere abbates, aliaque officia construere, atque extra regulam facta corrigere, quod si aliquid in monachis canonibus interdictum presumpserint, aut usurpare quidpiam de monasterii rebus tentauerint, non deerit  ab illis sententia excommunicationis, qui se deinceps nequaquam sustulerit ab illicitis.

LI. Nonnulli monachorum egredientes a monasterio non solum ad seculum reuertuntur, sed etiam et uxores accipiunt, igitur reuocati in eodem monasterio a quo exierant, penitentie deputentur, ibique defleant crimina sua unde discesserunt.

LII. Religiosi proprie regionis qui nec inter clericos nec inter monachos habentur, siue hi qui per diuersa loca uagi feruntur, ab episcopis in quorum conuentu commorari noscuntur, licentia eorum cerceatur, ut aut in clero aut in monasterio deputentur propter eos qui ab episcopo suo aut propter languorem fuerint absoluti.

LIII. Si qui in discrimine constituti penitentiam  accipiunt nulla manifesta scelera confitentes, sed tantum se peccatores esse predicantes, huiusmodi si reuelauerint, possunt etiam per morum probitatem ad gradus ecclesiasticos peruenire. Qui uero ita penitentiam accipiunt, ut aliquod mortale peccatum perpetrasse publice fateantur, ad clerum uel honores ecclesiasticos peruenire nullatenus poterunt, quia se confessione propria notauerunt.

LIu. Quicunque ex secularibus accipientes penitentiam totonderunt se, et rursus preuaricantes laici effecti sunt, comprehensi ab episcopo suo ad penitentiam ex qua recesserunt reuocentur. Quod si aliqui per penitentiam irreuocabiles sunt nec admoniti reuertuntur, ut uere apostate coram ecclesia  anathematis sententia condemnentur. Non aliter hi qui a parentibus detonsi fuerunt aut sponte amissis parentibus seipsos religioni deuouerunt, et postea habitum secularem sumpserunt, et iidem a sacerdote comprehensi ad cultum religionis acta prius penitentia reuocentur. Quod si conuerti non possunt uelut apostate anathematis sententie subiiciantur, que forma seruabitur etiam in uiduis, uirginibus sacris, ac penitentibus feminis, que sanctimonialem habitum induerunt, et postea aut uestem mutauerunt, aut ad nuptias transierunt.

Lu. Duo sunt genera uiduarum, seculares et sanctimoniales, seculares uidue sunt que adhuc disponentes nubere laicalem habitum non deposuerunt, sanctimoniales sunt que iam mutato habitu  seculari sub religioso cultu in conspectu sacerdotis et ecclesie apparuerunt, he si ad nuptias transierint iuxta Apostolum non sine damnatione erunt, quia se primum Deo uouentes postea castitatis propositum abiecerunt.

LuI. De Iudeis autem precepit sancta synodus nemini deinceps ad credendum uim inferre. Cui enim uult Deus miseretur, et quem uult indurat, non enim tales inuiti saluandi sunt, sed uolentes, ut integra sit forma iustitie. Sicut enim homo propria arbitrii uoluntate serpenti obediens periit, sic uocante se gratia Dei proprie mentis conuersione, homo quisque credendo saluatur. Ergo non ui, sed libera arbitrii uoluntate, ut conuertantur suadendi sunt non potius impellendi. Qui autem iampridem  ad christianitatem coacti sunt sicut factum est temporibus religiosissimi principis Sisebuti, quia iam constat eos sacramentis diuinis associatos et baptismi gratiam suscepisse, et chrismate unctos esse, et corporis Domini et sanguinis exstitisse participes, oportet ut fidem etiam quam ui uel necessitate susceperunt, tenere cogantur, ne nomen Domini blasphemetur, et fides quam susceperunt uilis ac contemptibilis habeatur.

LuII. Tanta est quorumdam »cupiditas, ut quidam eam appetentes  etiam a fide errauerunt .« Multi quippe hucusque ex sacerdotibus atque laicis accipientes a Iudeis munera, perfidiam eorum suo patrocinio fouent, qui non immerito ex corpore Antichristi esse  noscuntur, quia contra Christum faciunt. Quicunque ergo deinceps episcopus siue clericus siue secularis illis contra fidem Christianam suffragium, uel munere uel fauore prestiterit, ut profanus et sacrilegus anathema effectus ab Ecclesia catholica habeatur extraneus, quia dignus est, ut a corpore Christi separetur, qui inimicis Christi patronus efficitur.

LuIII. Plerique qui ex Iudeis dudum ad Christianam fidem promoti sunt, nunc blasphemantes in Christo, non solum iudaicos ritus perpetrasse noscuntur, sed etiam abominandas circumcisiones exercere presumpserunt, de quibus consultu piissimi ac religiosissimi domini nostri Sisenandi regis  hoc sanctum decreuit concilium, ut huiusmodi transgressores pontificali auctoritate correcti ad cultum Christiani dogmatis reuocentur ut quos uoluntas propria non emendat animaduersio sacerdotalis cerceat. Eos autem quos circumcidunt, si filii eorum sunt, a parentum consortio separentur, si serui, pro iniuria corporis sui libertati tradantur.

LIX. Iudeorum filios uel filias ne parentum ultra inuoluantur erroribus, ab eorum consortio separari decernimus deputatos, aut monasteriis aut Christianis uiris, aut mulieribus Deum timentibus, ut sub eorum conuersatione cultum fidei discant, atque in melius instituti, tam in moribus, quam in fide proficiant.

LX. Iudei baptizati, si postea preuaricantes in  Christum qualibet pena damnati exstiterint, a rebus eorum fideles filios excludi non oportebit, quia scriptum est. »Filius non portabit patris iniquitatem .«

LXI. Sepe malorum consortia etiam bonos corrumpunt, quanto magis eos qui ad uitia proni sunt. Nulla ergo communio ultra sit Hebreis ad fidem Christianam translatis cum his qui adhuc in ueteri ritu consistunt, ne forte eorum participio subuertantur. Quicunque ergo amodo ex his qui baptizati sunt infidelium consortia non uitauerint, et hi Christianis donentur, et illi publicis cedibus deputentur.

LXII. Iudei qui Christianas mulieres in coniugio habent, admoneantur ab episcopo ciuitatis ipsius, ut si cum eis permanere cupiunt, Christiani efficiantur,  quod si admoniti noluerint, separentur, quia non potest infidelis in eius permanere coniunctione, que iam in Christianam translata est fidem, filii autem qui ex talibus nati existunt fidem atque conditionem matris sequantur, similiter et hi qui procreati sunt de infidelibus mulieribus et fidelibus uiris Christianam religionem sequantur, non Iudaicam superstitionem.

LXIII. Non potest erga homines esse fidelis qui Deo exstiterit infidelis. Iudei ergo qui dudum Christiani effecti sunt, et nunc Christi fidem preuaricati sunt, ad testimonium dicendum 116 admitti non debent, quamuis esse se Christianos annuntient, quia sicut in fide Christi suspecti sunt, ita in testimonio humano dubii habentur. Infirmari  ergo oportet eorum testimonium qui in fide falsi docentur, nec eis esse credendum qui ueritatis a se fidem abiecerunt.

LXIu. Precipiente Domino atque excellentissimo Sisenando rege constituit id sanctum concilium, ut Iudei aut hi qui ex Iudeis sunt officia publica nullatenus appetant, quia sub hac occasione Christianis iniuriam faciunt, ideoque iudices prouinciarum cum sacerdotibus eorum subreptiones fraudulenter relictas suspendant, et officia publica eos agere non permittant. Si quis autem hec permiserit, uelut in sacrilegum excommunicatio proferatur, et is qui subrepserit publicis cedibus deputetur.

LXu. Ex decreto gloriosissimi principis hoc sanctum  elegit concilium, ut Iudeis non liceat Christianos seruos, nec Christiana mancipia emere, nec cuiusquam consequi largitatem. Nefas enim est, ut membra Christi seruiant Antichristi ministris, quod si deinceps seruos Christianos uel ancillas Iudei habere presumpserint, sublati ab eorum dominatu libertatem a principe consequantur.

LXuI. Et si illi qui nulla ex rebus suis pauperibus Christi distribuunt, eterni iudicis uoce in futuro condemnabuntur, quanto magis hi qui auferunt pauperibus que non dederunt? Quapropter episcopi qui nichil ex proprio suo ecclesie Christi compensauerunt, hanc diuinam sententiam metuant, et libertos ex familiis ecclesie ad condemnationem suam facere non presumant, impium est enim ut  qui res suas ecclesie non contulerit damnum inferat, et ius ecclesie alienare contendat. Tales ergo libertos successor episcopus absque aliqua oppositione ad ius ecclesie reuocabit, quia eos non equitas, sed improbitas absoluit.

LXuII. Episcopus qui mancipium iuris ecclesie non retento ecclesiastico patrocinio manumitti desiderat, duos meriti eiusdem et peculii coram concilio ecclesie cui preeminet per commutationem subscribentibus sacerdotibus offerat, ut rata et iusta inueniatur definitio commutantis. Tunc enim liberam manumissionem, sine patrocinio ecclesie concedere poterit, qui eum quem libertati tradere disponit, iam iuri proprio acquisiuit. Huiusmodi autem liberto aduersus ecclesiam cuius iuris exstitit accusandi uel  testificandi denegetur licentia. Quod si presumpserit, placet ut stante commutatione in seruitutem propriam reuocetur cui nocere conatur.

LXuIII. Consensus totius concilii definiuit, ut sacerdotes qui aut res suas ecclesie relinquunt, aut nichil habentes, aliqua tamen predia, aut familias ecclesiis suis conquirunt, licebit illis aliquos de famulis eiusdem ecclesie manumittere iuxta rei collate modum quem antiqui canones decreuerunt, ita ut cum peculio et posteritate sua ingenui sub patrocinio ecclesie maneant, utilitates iniunctas sibi iuxta quod potuerint prosequentes.

LXIX. Liberti ecclesie  a patrocinio eiusdem nunquam discedant, nec posteritas quidem eorum sicut priores  canones decreuerunt. Ac ne libertas eorum in futura prole non pateat, ipsaque posteritas naturali ingenuitate obnitens sese ab ecclesie patrocinio subtrahat necesse est, ut tam hi liberti, quam ab eis progeniti professionem episcopo suo faciant, per quam ex familia ecclesie libertos effectos se esse fateantur, eiusque patrocinium non relinquant, sed iuxta uirtutem suam obsequium uel obedientiam prebeant.

LXX. Liberti ecclesie qui a patrocinio eius discedentes quibuslibet personis adheserunt, si admoniti redire contempserint, manumissio eorum irrita sit, quia per inobedientie contemptum ingrati actione tenentur.

LXXI. Liberti ecclesie qui a quibuscunque manumissi  sunt, et ecclesie patrocinio commendati existunt, sicut regule antiquorum Patrum constituerunt, sacerdotali defensione a cuiuslibet insolentia protegantur siue in statu libertatis, siue in peculio quod habere noscuntur,

LXXII. Quicunque libertatem a dominis suis ita percipiunt, ut nullum sibi in eis obsequium patronus retentet, isti si sine crimine sunt ad clericatus ordinem suscipiantur, quia directa manumissione absoluti noscuntur; qui uero retento obsequio manumissi sunt, pro eo quod adhuc patroni seruitute tenentur obnoxii, nullatenus sunt ad ecclesiasticum ordinem promouendi, ne quando uoluerint eorum domini, fiant ex clericis serui.

LXXIII. De familiis ecclesie constituere presbyteros,  et diacones per parochias liceat, quos tamen uite rectitudo, et probitas morum commendat, ea tamen ratione ut antea manumissi libertatem status sui percipiant, et denuo ad ecclesiasticos honores succedant. Est enim irreligiosum obligatos existere seruituti, qui sacri ordinis suscipiunt dignitatem, quidquid autem talibus aut per libertatem concessum, aut successione exstiterit datum, aut quolibet commodo collatum, non licebit eis quippiam inde in extraneas personas transmittere, sed omnia ad eius ecclesiam qua manumissi sunt post eorum obitum pertinere. His quoque sicut et ceteris ecclesie libertis accusandi uel testificandi aduersus ecclesiam aditus intercluditur, ad quod si aspirauerint, non solum libertatis beneficio careant, sed etiam honoris gradu,  quem non dignitate nature, sed tempore necessitatis promeruerunt.

LXXIu. Post instituta quedam ecclesiastici ordinis uel decreta que ad quorumdam pertinent disciplinam, postrema nobis cunctis sacerdotibus sententia est, pro robore nostrorum regum, et stabilitate gentis Gothorum pontificale ultimum sub Deo iudice ferre decretum. Multarum quippe gentium  tanta exstat perfidia animorum, ut fidem sacramento promissam regibus suis obseruare contemnant, et ore simulent iuramenti professionem, dum retineant mente perfidie impietatem, iurant enim regibus suis, et fidem quam pollicentur, preuaricantur, nec metuunt uolumen illud iudicii Dei, per quod inducitur maledictio, multaque penarum comminatio  super eos, qui iurant in nomine Dei mendaciter. Que ergo spes talibus populis contra hostes laborantibus erit? Que fides ultra cum aliis gentibus in pace credenda post fedus non uiolandum? Que in hostibus iura stabili permanebunt sponsione, quando nec ipsis propriis regibus iuratam fidem conseruant, quis enim adeo furiosus est, qui caput suum manu sua propria desecet? Illi, ut notum est, immemores salutis sue propria manu seipsos interimunt in semetipsos suosque reges proprias conuertendo uires. Et cum Dominus dicat: »Nolite tangere Christos meos ,« et Dauid: »Quis extendit manum suam in Christum Domini, et innocens erit?«  illis nec uitare metus  est periurium, nec regibus inferre exitium. Hostibus quippe fides pacti datur, nec uiolatur. Quod si in bello fides uigeat, quanto magis in ceteris seruanda est! sacrilegium quippe est, si uioletur a gentibus regum suorum promissa fides, quia non solum in eos fit pacti transgressio, sed et in Deum, in cuius nomine pollicetur ipsa promissio. Inde est quod multa regna terrarum celestis iracundia, ita permutauit ut pro impietate fidei et morum, alter ab altero solueretur. Unde et nos cauere oportet causam huiusmodi gentium, ne similiter plaga feriamur precipiti, et pena puniamur crudeli. Si enim Deus angelis in se preuaricantibus non pepercit, qui per inobedientiam celeste habitaculum perdiderunt, unde et per Isaiam dicit, »inebriatus est gladius  meus in celo ,« quanto magis nos nostre salutis interitum timere debemus, ne per infidelitatem eodem seuiente pereamus! Quod si diuinam iracundiam uitare uolumus, et seueritatem eius ad clementiam prouocare cupimus, seruemus erga Deum religionis cultum atque timorem, custodiamus erga principes nostros pollicitam fidem atque sponsionem. Non sit in nobis ut in quibusdam gentibus infidelitatis subtilitas impia, non subdole mentis perfidia, non periurii nefas, et coniurationum nefanda molimina. Nullus apud nos presumptione regnum accipiat, nullus excitet mutuas seditiones ciuium, nemo meditetur interitus regum, sed defuncto in pace principe, primates gentis cum sacerdotibus successorem regni concilio communi constituant ut dum  unitatis concordia a nobis retinetur, nullum patrie gentisque dissidium per uim ambitionis moueatur. Quod si hec admonitio mentes nostras non corrigit, et ad salutem communem cor nostrum nequaquam perducit, audi sententiam nostram. Quicunque ergo ex nobis, uel totius Hispanie populis qualibet coniuratione, uel studio sacramentum fidei sue, quod pro patrie gentisque Gothorum statu, uel conseruatione regie salutis pollicitus est, temerauerit, aut regem nece attrectauerit, aut potestate regni exuerit, aut presumptione tyrannica regni fastigium usurpauerit, anathema sit in conspectu Dei Patris, et angelorum, atque ab Ecclesia catholica quam periurio profanauerit, efficiatur extraneus, et ab omni cetu Christianorum alienus cum omnibus impietatis sue  sociis, quia oportet ut una pena teneat obnoxios quos similis error inuenerit implicatos. Quod iterum secundo replicamus, dicentes: Quicunque amodo ex nobis, uel cunctis Hispanie populis quolibet tractatu, uel studio sacramentum fidei sue quod pro patrie gentisque Gothorum statu, uel conseruatione regie salutis pollicitus est, uiolauerit, aut regem nece attrectauerit, aut potestate regni exuerit, aut presumptione tyrannica regni fastigium usurpauerit, anathema in conspectu Christi et apostolorum eius sit, atque ab Ecclesia catholica quam periurio profanauerit, efficiatur extraneus, et ab omni consortio Christianorum alienus et damnatus in futuro iudicio Dei. Habeatur cum participibus suis, quia dignum est,  ut qui talibus sociantur, ipsi etiam damnationis eorum participatione obnoxii teneantur. Hoc etiam tertio acclamamus, dicentes: Quicunque amodo ex nobis uel cunctis Hispanie populis qualibet meditatione, uel studio, sacramentum fidei sue, quod proprie salutis gentisque Gothorum statu, uel incolumitate regie potestatis pollicitus est, uiolauerit, aut regem nece attrectauerit, aut potestate regni exuerit, aut presumptione tyrannica regni fastigium usurpauerit, anathema sit in conspectu Spiritus sancti et martyrum Christi, atque ab Ecclesia catholica, quam periurio profanauerit, extraneus efficiatur, et ab omni communione Christianorum alienus, nec partem habeat iustorum, sed cum diabolo et angelis eius eternis suppliciis condemnetur una cum eis qui  eamdem coniurationem nituntur, ut par pena perditionis constringat quos in perniciem praua societas copulat. Et ideo, si placet omnibus qui adestis, hoc tertio reiterata sententia uestre uocis consensu firmate. Ab uniuerso clero et populo dictum est: Qui contra hanc nostram definitionem presumpserint, anathema maranatha, hoc est, perditio in aduentu Domini sint, et cum Iuda Iscarioth partem habeant ipsi, et socii eorum. Amen. Quapropter nos ipsi, et sacerdotes omnes sanctam Ecclesiam Christi, ac populum admonemus, ut hec tremenda, et totiens reiterata sententia nullum ex nobis presenti atque eterno condemnet iudicio, sed fidem promissam erga gloriosissimum dominum nostrum Sisenandum regem custodientes, ac sincera illi deuotione  famulantes, non solum diuine pietatis in nobis clementiam prouocemus 117, sed etiam gratiam antefati principis percipere mereamur. Te quoque presentem regem ac futuros etatum sequentium principes humilitate debita deposcimus, ut moderati et mites erga subiectos existentes, cum iustitia et pietate populos a Deo uobis creditos regatis, bonamque uicissitudinem qui uos nobis constituit largitori Christo rependatis, regnantes in humilitate cordis cum studio bone actionis. Nec quisquam uestrum solus in causa captiuum, aut reum sententia feriat, sed consensu publico cum rectoribus ex iudicio manifesto delinquentium culpa patescat seruata a uobis in offensis mansuetudine, ut non seueritate magis in illis quam  indulgentia polleatis, et dum omnia hec auctore Deo pio a uobis moderamine conseruentur, et reges in populis, et populi in regibus, et Deus in utrisque letetur. Sane de futuris regibus hanc sententiam promulgamus, ut si quis ex eis contra reuerentiam  legum superba dominatione et fastigio in flagitiis, et facinore, siue cupiditate crudelissima potestatem in populis exercuerit, anathematis sententia a Christo domino condemnetur, et habeat a Deo separationem atque iudicium propter quod presumpserit praua agere et in perniciem regnum deducere. De Simithilane uero qui propria scelera metuens seipsum regno priuauit, et potestatis fascibus exuit id cum gentis consultu decreuimus, ut neque eum uel uxorem eius propter mala que commiserunt neque filios eorum unitati nostre unquam consociemus, nec eos ad honores a quibus ob iniquitatem deiecti sunt aliquando promoueamus. Quique etiam sicut in fastigio regni habentur extranei, ita possessione rerum quas de miserorum  sumptibus auxerant maneant alieni preter id quod pietate piissimi principis nostri fuerunt consecuti. Non aliter et Geillanem memorati Simithilane et sanguine et scelere fratrem, qui nec in germanitatis fide stabilis exstitit, nec fidem glorioso domino nostro pollicitam conseruauit, hunc ergo cum coniuge sua, sicut et ante factum est, a societate gentis atque consortio nostro placuit separari, nec in amissis facultatibus in quibus per iniquitatem creuerant reduces fieri, preter id quod consecuti fuerint pietate clementissimi principis, cuius gratia bonos donorum premiis ditat, et malos a beneficentia sua non separat. Gloria autem et honor omnipotenti Deo nostro in cuius nomine congregati sumus. Post hec pax et salus et diuturnitas piissimo et amatori Christi domino nostro  Sisenando regi, cuius deuotio nos ad hoc decretum salutiferum conuocauit. Corroboret ergo gratia regnum illius, gentesque Gothorum in fide catholica, annis et meritis protegat illum usque ad ultimam senectutem summi Dei gratia, et post presentis regni gloriam ad eternum regnum transeat, ut sine fine regnet, qui in seculo feliciter imperat, ipso prestante qui est Rex regum et Dominus dominorum cum Patre et Spiritu sancto in secula seculorum. Amen. Definitis itaque his que superius comprehensa sunt, annuente religiosissimo principe, placuit deinde nulla re impediente a quolibet nostrorum que constituta sunt temerari, sed cuncta salubri concilio conseruari. Et quia profectibus ecclesie et anime nostre conueniunt, etiam propria subscriptione   roboramus. Ego Isidorus in Christi nomine Spalensis ecclesie metropolitanus episcopus hec constituens subscripsi. Similiter et alii episcopi subscripserunt numero quadraginta.





INCIPIUNT CAPITULA CONCILII TOLETANI QUINTI. Habiti era DLXXXIu, anno primo Chintillani.


     1. De institutione nouarum litaniarum.
    2. De custodia salutis regum et defensione prolis absentium principum.
     3. De reprobatione personarum que prohibentur adipisci regnum.
    4. De his qui sibi blandiuntur spe rege superstite.
     5. De his qui principes maledicere presumunt.
    6. Ut regum fideles a successoribus regum rerum iure non fraudentur pro seruitutis mercede.
    7. Quod in celebritate cunctorum conciliorum synodus Toletana temporibus Sisenandi habita per  probationem uocis clare ob custodiam sui cunctis debeat innotescere.
    8. De indulgentia principum noxiis seruata.
    9. De fauore principum concilii acclamatione concesso.







INCIPIT CONCILIUM TOLETANI QUINTUM.


 Apud urbem Toletanam diuersis ex prouinciis Hispanie sacerdotes Domini qui in uno pacis osculo in basilica sancte martyris Leochadie consedimus gratiarum actiones omnipotenti Deo persoluimus, propter suam misericordiam magnam, cuius  nutu in hanc conuenimus concordiam, et gloriosi principis nostri Chintillani regis initia, ob cuius salutis et felicitatis constantiam supernam imploramus clementiam, qui se in medio nostri cetus ingressus cum optimatibus et senioribus palatii supplex omnium orationibus commendauit, suosque fideles ita facere sancta exhortatione cegit, atque hanc institutionem quam ex precepto eius et decreto nostro sancimus, diuina inspiratione premisit.

CAP. I. Scilicet ut in cuncto regno a Deo concesso specialiter et propria hec religiosa omni tempore teneatur obseruantia, ut a die Iduum Decembrium litania triduo ubique annua successione peragatur, et indulgentia delictorum lacrymis impetretur. Quod  si dies Dominica intercesserit, in sequenti hebdomada celebretur, ut quoniam abundante iniquitate efficitur, ut usquequaque prolata malitia noua exerceat facinora, noua quoque hec ipsa consurgat consuetudo, que possit ante omnipotentis oculos nostra esse purgatio.

II. Summa autem nobis uigilantia et grandi religionis cura prouidendum est, ut mala que assidue perhibita perpetrantur circumspecta disciplina ecclesiastica exstirpentur. Non enim est incassum scriptum: Pestilente flagellato stultus sapientior erit. Quamobrem quoniam preponderante onere delictorum experientia pene semper ac sepe fieri discimus quod magnopere uitare debemus. Quod etiam custoditur cum hoc quod diuinis sacramentis spopondimus, temeritate non uiolamus. Ideoque est  compescendum quod crebro inuenitur transgressum. Sed ne succedentes precedant, ac deinde sequentes inuideant altioribus, et cuncta quieta et pacata permaneant, hec in concilio communiter considerata defertur sententia, ut seruetis quecunque uniuersali et magna synodo prouisa conscriptaque circa principum salutem et utilitatem sunt. Hec quoque adiecta custodiantur, uidelicet ut omni benignitate omnique firmitate circa omnem potestatem principis nostri Chintillani regis teneatur dilectio, et prebeatur rationabile defensionis adminiculum, ne rebus iuste prouisis [aut etiam parentum digna prouisione procuratis uel iuris proprietate iniuste fraudulentur, nec a] quoquam causa illicite exquisita  ledendi eos prebeatur, nec quocunque modo quibuslibet rebus spreta dilectione molestentur. Hec enim licentia efficit et principes in subiectis suspectos, et subiectos in bonis principum cupidos.  Quocirca ne et premissa contemnantur, et ut cupiditas radix omnium malorum auferatur, contestamur omnes presentes et absentes, uel etiam futuris temporibus consequentes, coram Deo et angelis eius, quod si quisquam contestationis temerator exstiterit atque contemptor, et quacunque argumentatione odiose eos molestare, aut in aliquo fuerit conatus ledere, sit anathema in Christianorum omnium cetu, atque superno condemnetur iudicio, sit exprobrabilis omnibus catholicis et abominabilis sanctis angelis in ministerio Dei constitutis, sit hoc seculo perditus, et in futuro condemnatus qui tam recte prouisioni noluit prebere consensum.

III. Inexpertis nouis moribus nouam decet inuenire medelam, quapropter quoniam sunt inconsiderate  quorumdam mentes, et se minime capientes, quos nec origo ornat, nec uirtus decorat, qui passim putant licenterque ad regalia maiestatis peruenire fastigia: huius rei causa nostra omnium cum inuocatione diuina prebetur sententia, ut si quis talia meditatus fuerit, quem nec electio omnium preficit nec Gothice gentis nobilitas ad hunc apicem trahit, sit consortio catholicorum priuatus, et diuino anathemate condemnatus.

Iu. Ergo quia et religioni inimicum et hominibus constat esse perniciosum futura illicite cogitare, et casus principum exquirere, ac sibi in posterum prouidere cum scriptum sit: »Non est uestrum nosse momenta uel tempora que Pater posuit in sua potestate ,« hoc decreto censemus,  ut quisquis inuentus fuerit talia perquisisse, et uiuente principe in alium attendisse pro futura regni spe, aut alios in se propter id attraxisse, a conuentu catholicorum cum excommunicationis sententia expellatur.

u. Sed et hoc pro pestilentiosis hominum moribus salubri deliberatione censemus, ne quis in principem maledicta congerat, scriptum est enim a legislatore: »Principem populi tui ne maledixeris .« Quod si quis fecerit, excommunicatione ecclesiastica plectatur: nam si maledicti regnum Dei non possidebunt, quanto magis talis ab Ecclesia necessario pellitur, qui diuine uiolator sententie inuenitur?

 uI. Simili prouidentia pro fidelibus regum nostra datur sententia, ut quisquis superstes principum exstiterit, iuste in rebus profligatis aut largitate principis acquisitis nullam debeat habere iacturam, nam si licenter et iniuste perturbentur fidelium mentes, nemo optabit proprium ac fidele prebere obsequium, dum cuncta, nutant in incertum, et in futuro discriminis formidant causam, sed saluti et rebus eorum principalis pietas debet prebere suffragia, exemplis enim ceteri prouocantur ad fidem cum fideles non fraudantur mercede.

uII. Propter malarum mentium facilitatem et memorie obliuionis hoc sacratissima statuit synodus, ut in omni concilio episcoporum Hispanie uniuersalis concilii decretum quod propter principum nostrorum  est salutem constitutum, peractis omnibus in synodo publica uoce debeat pronuntiari, quatenus sepe replicatum auribus uel assiduitate iniquorum mens territa corrigatur, que ad preuaricandum et obliuione et facilitate perducitur.

 uIII. In his omnibus que premisimus potestatem indulgentie in culpis delinquentium principi reseruamus, ut iuxta bonitatis sue moderamen ubi emendationem prospexerit mentium, ueniam tribuat culparum.

IX. His uero omnibus finem et robur subscriptione nostra facientes, gloriam et laudem omnipotenti Domino Deo in quantum mortalium ualitudo sinit, reddimus; post hec gratias excellentissimo et gloriosissimo principi nostro Chintillano regi peragimus, cuius ardor fidei studium bone intentionis, et unanimitatis 118 concordiam nobis tribuit et caritatis. Donet ei Dominus de inimicis triumphum, et de beatitudine gaudium, custodiat eum protectione assidua, et muniat bone uoluntatis sue circumspectione  tutissima, cuius regnum manet in secula seculorum. Ego Eugenius Toletane Ecclesie, prouincie Carthaginensis metropolitanus episcopus, his omnibus de ceteris annuens sub. Similiter et alii episcopi subscripserunt numero uiginti.





INCIPIUNT CAPITULA CONCILII TOLETANI SEXTI.


     1. De plenitudine fidei catholice.
    2. De obseruatione litaniarum.
    3. De custodia fidei Iudeorum.
    4. De damnatione clericorum per pecuniam ecclesiasticos gradus assequentium.
     5. De stipendiis clericorum ne a iure alienentur ecclesiarum.
    6. De uiris et feminis sacris propositum transgredientibus sacrum.
    7. De penitentibus transgressoribus.
    8. Quod quibusdam penitentibus pristina tradantur collegia.
    9. De professoribus et obedientia libertorum ecclesie.
    10. De progenie libertorum ecclesie ne eis uel pronuntiatione ab ecclesia liceat euagari.
     11. Ne in accusatione legitima quispiane condemnetur.
    12. De confugientibus ad hostes.
    13. De honore primatum palatii.
    14. De remuneratione collata fidelibus regum.
     15. Ut res ecclesie a quibuslibet iuste collate in earum firma stabilitate permaneant.
    16. De incolumitate et adhibenda dilectione regie prolis.
    17. De his qui rege superstite aut sibi aut aliis adfuturum prouident regnum, et de personis que prohibentur ad regnum accedere.
    18. De custodia uite principum et defensione procedentium regum a sequentibus adhibenda.
    19. De gratiarum actionibus in communione concilii Deo et principi datis.







INCIPIT CONCILIUM TOLETANUM SEXTUM.


 Conuenientibus nobis Hispaniarum Gallicieque pontificibus cum orthodoxi et gloriosi Chintillani regis salutaribus hortamentis, absque impedimento in pretorio Toletano, in ecclesia sancte Leochadie martyris sedibus collocatis, sub die sexta Idus Ianuarii, anno primo predicti principis et triumphatoris Christi, era DCLXXX, statuimus subter inserta.

CAP. I. Cum primum omnipotenti Deo pro corona fratrum, ita numerose gratie in nobis fuissent peracte, nichil melius, nichil salubrius omnium insedit animo quam more synodi uniuersalis post solemnia perfuncte orationis quod mente interius ruminabamus lingua narraremus, et quod corde credebamus, ore ructaremus superna fauente sententia que ait: »Eructauit cor meum uerbum bonum ,« et iuxta prophetam: uerbum fecit Dominus abbreuiatum super terram. Quamobrem ex abundantia nostri cordis sit confessio uocis ut fidem quam omnium mens intrinsecus gestat, in confessione interpres lingua foris effundat. Itaque credimus et profitemur sacratissimam omnipotentissimam Trinitatem, Patrem, et Filium, et Spiritum sanctum, unum Deum solum non, solitarium, unius essentie, uirtutis, potestatis, maiestatis, uniusque nature, discretam in separabilibus personis, indiscretam essentialiter substantia deitatis, creatricem omnium creaturarum, Patrem ingenitum increatum, fontem et originem totius diuinitatis, Filium a Patre intemporaliter ante omnem creaturam sine initio genitum non creaturam, nam nec Pater unquam sine  Filio, nec Filius exstitit sine Patre, sed tamen Filius Deus de Patre Deo, non Pater Deus de Filio Deo, ille autem Filius Patris, et Deus de Patre per omnia cequalis Patri, Deus uerus de Deo uero, Spiritum uerum sanctum neque genitum neque creatum, sed de Patre Filioque procedentem utriusque esse Spiritum. Ac per hoc substantialiter unum sunt qui et unus ab utroque procedit. In hac autem Trinitate tanta est unitas substantie, ut pluralitate careat, et equalitatem teneat. Nec minor in singulis quam in omnibus, nec maior quam in singulis personis manet. Ex his tribus diuinitatis personis solum Filium fatemur ad redemptionem humani generis, propter culparum debita que per inobedientiam Ade originaliter, et nostro libero arbitrio  contraximus resoluenda secreto Patris, ex arcano prodidisse, et hominem sine peccato de sancta semper uirgine Maria assumpsisse, ut idem Filius Dei Patris esset Filius hominis, Deus perfectus et homo perfectus, ut homo perfectus et Deus esset unus Christus, naturis in duabus una persona, ne quaternitas Trinitati accederet, si in Christo geminata persona esset. Ergo a Patre, et Spiritu sancto separabilis creditur persona, ab homine autem assumpto natura, idem cum eodem homine unus exstat persona cum Patre et Spiritu sancto natura, ac, sicut diximus, ex duabus naturis et una persona, unus est Dominus noster iehsu Christus, in forma diuinitatis equalis Patri, in forma serui minor Patre. Hec est enim uox eius in psalmo: »De uentre matris mee Deus  meus es tu .« Natus itaque a Deo sine matre, natus a uirgine sine Patre, solus »uerbum caro factum est, et habitauit in nobis .« Et cum tota cooperata sit Trinitas formationes suscepti hominis, quoniam inseparabilia sunt opera Trinitatis, solus tamen Filius suscepit hominem in singularitate persone, non in unitate diuine nature, id est quod proprium est Filii non quod commune est Trinitati. Nam si unam nati hominis, Dei alteram confecisset personam, tota Trinitas corpus assumpsisset, quoniam constat naturam Trinitatis esse unam, non tamen personam. Hic ergo Dominus noster iehsu Christus missus a Patre suscipiens quod non erat, nec amittens quod erat, inuiolabilis de suo, mortalis de nostro, uenit in hunc mundum peccatores  saluos facere et credentes iustificare, faciensque mirabilia traditus est propter delicta nostra, mortuus est propter expiationem nostram, resurrexit propter iustificationem nostram, huius liuore sanati, huius morte Deo Patri reconciliati, huius resurrectione sumus resuscitati. Quem etiam uenturum in fine exspectamus seculorum, cum resurrectione omnium equissimo suo iudicio redditurum iustis premia, impiis penas. Ecclesiam quoque catholicam credimus sine macula et ruga, corpus eius esse, regnumque habituram cum capite suo omnipotenti Christo Iesu, postquam hoc corruptibile induerit incorruptionem, et mortale immortalitatem, ut sit Deus omnia in omnibus. Hac fide corda purificantur, hac  hereses exstirpantur, in hac omnis Ecclesia collata iam celesti regno deinceps in seculo presenti gloriatur, et non in alia fide est »salus, nec enim nomen aliud est sub celo datum hominibus in quo oporteat nos saluos fieri .«

II. Religiosissimi principis nostri deuotionem et nostrorum consacerdotum primo anno regni sui constitutionem cum magna reuerentia et ueneratione suscipientes, quam constat iam in omni regno suo annua uice celebrari, quam placuit etiam nostra assertione firmari: proinde uniuersalis auctoritate censemus concilii, ut hi dies litaniarum que in synodo premissa sunt instituti, eodem in tempore quo iussi sunt excoli, annuo recursu omni obseruatione habeantur celeberrimi, ut pro illis quibus nunc  usque simul sumus implicati delictis, sit nostra expiatio ante oculos Dei omnipotentis.

III. Inflexibilis Iudeorum perfidia deflexa tandem uidetur pietate et potentia superna. Hinc enim liquet quod in spiramine summi Dei excellentissimus et Christianissimus princeps ardore fidei inflammatus, cum regni sui sacerdotibus preuaricationes et superstitiones eorum eradicare elegit funditus, nec sinit degere in regno suo eum qui non est catholicus, ob cuius feruorem fidei gratias omnipotenti Domino celorum agimus, eo quod tam illustrem creauerit animam et sua repleuerit sapientia, ipse quoque donet ei et in presenti seculo longeuam uitam, et in futuro gloriam eternam. Illud autem prouida nobis cura, et ualde est decernendum uigilanti solertia, ne  eius fidei calor, et noster labor quandoque in posteris tepefactus liquescat. Quocirca consonam cum eo corde et ore promulgamus Deo placituram sententiam, simul etiam cum suorum optimatum illustriumque uirorum consensu et deliberatione sancimus, ut quisquis succedentium temporum regni sortitus fuerit apicem, non ante conscendat regum sedem, quam inter reliqua conditionum sacramenta pollicitus fuerit hanc se catholicam non permissurum eos uiolare fidem, sed et nullatenus eorum perfidie fauens uel quolibet neglectu, aut cupiditate illectus, ad precipitia infidelitatis aditum prebeat preuaricationis, sed quod magnopere nostro est tempore conquisitum debeat illibatum perseuerare in futurum. Nam incassum bonum agitur, si non eius prouidetur  perseuerantia. Ergo postquam ordine premissorum ad gubernacula accesserit regni, si ipse temerator huius exstiterit promissi, sit anathema marathana in conspectu Dei, et pabulum efficiatur ignis eterni, simulque cum eo damnatione perculsi quicunque sacerdotum uel quilibet Christianorum eorum implicati fuerint terrore. Nos etenim ita presentia decernimus, ut preterita que in uniuersali synodo de Iudeis conscripta sunt confirmemus, quoniam ea que necessaria pro eorum saluatione scribi potuerunt, in eisdem esse cauta sancimus. Quapropter que tunc decreta sunt ualitura esse censemus.

Iu. Sepe pullulantia prauitatis germina licet sepissime  primum iusta nouerimus seueritate damnata, quia tamen crebris conspiciuntur denuo uigere radicibus, iustitie acriore uigore radicitus amputare sancimus. Proinde quicunque Simonis imitator simoniace quoque heresis exstiterit sectator ut ecclesiasticorum ordinum gradus non dignitate morum obtineat, sed munerum impensione conquirat et per oblata munera capiat, quibus hunc nec rationis ordo, nec dignitas morum ulla commendat, talis inuentus sacrorum ordinum apices penitus adipisci nullo modo permittatur, sed et si adeptus fuerit, communione priuatus cum ordinatoribus suis propriorum bonorum amissione damnetur.

u. Sepe fit ut proprietati originis obsistat longinquitas temporis. Quapropter prouidentes decernimus,  ut quis clericorum stipendium de rebus ecclesie cuiusquam episcopi percipit largitate, sub precarie nomine debeat professionem scribere, nec pretentione diuturna preiudicium afferat ecclesie, et quecunque in usu perceperit, debeat utiliter laborare, ut nec res diuini iuris uideantur aliqua occasione negligi, et subsidium ab ecclesia cui deseruiunt percipere possint clerici. Quod si quis eorum contempserit facere, ipse se stipendio suo uidebitur priuare.

uI. Procliuis cursus est ad uoluptatem et imitatrix natura uitiorum: quamobrem quisquis uirorum uel mulierum habitum semel induerit spontanee religiosum, aut si uir deditus ecclesie, uel femina fuerit aut fuit delegata puellarum monasterio, in utroque sexu preuaricator ad propositum inuitus reuerti cogatur,  ut uir detondeatur, et puella ad monasterium regrediatur. Si autem quolibet patrocinio desertores permanere uoluerint, sacerdotali sententia a Christianorum cetu habeantur extorres, ut nec locus eis ullus sit communionis. uidue quoque sicut uniuersalis synodus iam statuit professionis uel habitus sui desertrices superiori sententia condemnentur.

119 uII. Quamuis priora nunquam siluerint de tanto facinore concilia, ratio tamen deposcit ut ea que frequenti preuaricatione iterantur, frequenti sententia condemnentur. Et ideo, tanta exstitit peruersitas hominum ut hi, quos sub religioso habitu penitentie professio pro uenia peccatorum ad manum sacerdotis deducit uel adduxit, iterum rediuiua malitia ad uite pristine sordes reuocet. Huius rei  causa, sancta synodus decernit ut, si qui ingenuorum utriusque sexus sub nomine penitentis in habitu religioso sunt conuersati, post hec autem comam nutrientes uel uestimenta secularia sumentes, ad id quod reliquerant, redierunt, ab episcopo ciuitatis, in cuius territorio sunt conuersi, comprehensi rursus legibus penitentie in monasteriis subdantur inuiti; quod si fieri propter alicuius potestatis uigorem difficile fuerit, tunc sicut priscorum canonum statuerunt decreta, quousque ad dimissum ordinem reuertantur, excommunicati et anathemate condemnati habeantur. Similiter et hi qui post communionem uel interdictum cum ipsis communicauerint. Sacerdos autem ad quem pertinere noscuntur,  si eos quolibet munere uel fauore aut negligentia admonere noluerit ut aut reuertentes suscipiat, aut contemnentes de ecclesia reiiciat, simili sententia plectatur, quousque emendationis eorum uel damnationis ab eo sententia promulgetur.

uIII. Antiqui et sanctissimi est Patris sententia pape Leonis, ut is qui in etate adolescentie positus, dum mortis formidat casum, peruenerit ad penitentie remedium, si coniugatus forte fuerit incontinens, ne postea adulterii incurrat lapsum, redeat ad pristinum coniugium quousque possit adipisci temporis maturitate continentie statum. Quod nos sicut de uiris ita de feminis equo modo censemus, non quidem hoc generaliter et canonice preceptum, sed constat a nobis pro humana fragilitate indultum,  ea duntaxat ratione, ut si is qui penitentie non est legibus deditus ante ab hac uita decesserit quam ex consensu ad continentiam eorum unde fuerit regressus, superstiti non liceat denuo ad uxoris transire amplexus. Si autem illius uita exstiterit superstes qui non accepit benedictionem penitentis nubat, si se continere non potest, et ulterius consortio fruatur uxoris, quod de utroque sexu pari modo a nobis manifestum est decretum esse, ita uidelicet, ut in his omnibus sacerdotis ordinatio exspectetur, ut iuxta quod etatem aptam perspexerit, continentie absolutionis uel districtionis tribuat legem.

IX. Longinquitate sepe fit temporis ut non pateat conditio originis, unde iam decretum est in anterioris uniuersalis concilii canone ut, professionem  suam liberti Ecclesie debeant facere qui profiteantur se et de familiis esse Ecclesie, et Ecclesie obsequium nunquam relicturos. Unde his quoque nos adiicimus ut, quotiens cursum uite sacerdos impleuerit, et de hac uita migrauerit, mox cum successor eius aduenerit, omnes liberti Ecclesie uel ab eis progeniti chartulas suas in conspectu omnium debeant ipsi, qui substituitur, pontifici publicare et professionem conspectu Ecclesie renouare, quatenus status sui uigorem obtineant, et obedientia eorum Ecclesia non careat. Si autem aut scripturas libertatis sue intra annum ordinationis noui pontificis manifestare contempserint, aut professiones renouare noluerint, uacue et inanes chartule ipse remaneant, et illi origini sue redditi sint perpetuo  serui.

X. Etenim decet ut hi quorum parentes titulum libertatis de familiis ecclesie perceperint, intra ecclesiam cui obsequium debent causa eruditionis enutriantur. Contemptus quippe est patronorum si, ipsis neglectis, aliis ad educandum detur progenies manumissorum.

Itaque censemus ut sine status sui preiudicio ab episcopo habeantur in doctrine obsequio, quatenus et illi debitum reddant famulatum, et nullum patiantur sue ingenuitatis detrimentum. Eos uero qui aliter quam sententia nostra decreuerit agere tentauerint, inuitos iubemus ab episcopis ad hec ipsos reduci. Quod si forte parentes corum pontificibus  suis dare contempserint, et alios sibi patronos adoptauerint, ingratorum feriantur lege libertorum.

XI. Dignum est ut uita innocentis nulla maculetur pernicie accusatoris. Ideo quisquis a quolibet criminatur, non ante accusatus supplicio detur, quam accusator presentetur, atque legum et canonum sententia exquiretur. Quod si indigna ad accusandum persona inuenitur, ad eius accusationem non iudicetur.

XII. Prauarum audacia mentium sepe malitia cogitationum aut causa culparum refugium appetit hostium. Unde quisquis patrator culparum exstiterit talium, uirtutem petens defendere aduersariorum, et patrie uel genti sue detrimenta intulerit  rerum, potestate regis ac gentis reductus, excommunicatus et retrusus longinquioris penitentie legibus subdatur; quod si ipse mali sui prius reminiscens ad ecclesiam fecerit confugium, intercessu sacerdotum et reuerentia loci regia in eis pietas reseruetur comitante iustitia.

XIII. Qui primatu dignitatis atque reuerentie uel gratie ob meritum in palatio honorabiles habentur, his a iunioribus modestus honor per omnia deferatur, qui etiam minores a senioribus et dilectionis amplectantur affectu, et utilitatis imbuantur exemplo.

XIu. Premium fraudare fidelibus non solum inhumanum, sed etiam existit iniustum. Ideoque cum fidei meritum tam in rebus diuinis quam in humanis  non habeatur ingratum, dignum uidetur ut sacerdotali sententia consulamus fidelibus regis. Proinde ut anno primo serenissimi principis nostri decreuit concilium sanctum omnes fideles qui obsequio et sincero seruitio uoluntatibus uel iussis paruerint principis totaque intentione salutis eius custodiam habuerint, a regni successoribus, nec a dignitate nec a rebus pristinis causa repellantur iniusta, sed nunc ita pro uniuscuiusque utilitate principis moderentur discretione, sicut eos perspexerit necessarios esse patrie; et sic illis impartiatur benignitas, ut in ceteris magne monstretur gratie potestas, quatenus ita omnia in rebus iuste conquisita lucrentur ut posteris relinquendi uel quibus uoluntas eorum decreuerit conferendi spontaneo fruantur arbitrio.  Ceterum si infidelis quisquam in capite regio aut inutilis in rebus commissis, presente domino nostro piissimo Chintillano rege exstiterit, in clementia eius maneat potestatis suo nutu constituenda huiusmodi moderatio, nefas est enim in dubium deducere eius potestatem, cui omnium gubernatio superno constat delegata iudicio. Quod si post decessum quispiam repertus fuerit eius uite fuisse infidelis, quidquid largitate ipsius in rebus habuit conquisitis careat, confiscando illo et fidelibus largiendo.

Xu. Quia his qui principibus digne deseruiunt, atque deferentibus fidele illis obsequium constat nos optimum ministrasse suffragium, dum iuste a principibus acquisita in eorum iure persistere sancimus  indiuisa: equum est maxime ut rebus ecclesiarum Dei adhibeatur a nobis prouidentia opportuna, adeo ut quecunque res ecclesiis Dei a principibus iuste concesse sunt, uel fuerint, uel cuiuscunque alterius persone quolibet titulo illis non iniuste collate sunt uel exstiterint, ita in earum iure persistere firma stabilitate iubemus, ut euelli quoquo casu uel tempore nullatenus possint. Opportunum est enim, ut sicut fidelia hominum seruitia non existere censuimus ingrata, ita ecclesiis collata, que propria sunt pauperum alimenta, eorum iniurie pro mercede offerentium maneant inconuulsa.

XuI. Sicut insolentia malorum regum odiosa et exsecrabilis semper existit subiectis, ita bonorum prouida utilitas amabilis efficitur populis. Quocirca  quis ferat, aut quis talem errantem Christianum uideat qui regiam sobolem, aut posteritatem conetur exspoliare rebus, aut priuare dignitatibus? quod ne fiat, cum generalis promatur de principis filiis sententia, de presenti excellentissimi Chintillani regis posteritate dantur apta decreta a nobis, ut ea que synodus preterito anno in hac ecclesia habita constituit, circa omnem posteritatem eius uniuersitas regni sui conseruet, hoc est ut prebeatur filiis eius dilectio benigna et firma, et tribuantur ubi loci opportunitas exhibuerit defensionis adminicula iusta, ne de rebus iuste profligatis, aut parentum dignitate procuratis, uel largitate principum, uel alicuius impensis, aut etiam proprietate debitis fraudentur quibuslibet insidiis calliditatis, neque a quoquam  ledendi eos prebeantur argumenta machinationis, quia dignum est ut cuius regimine habemus securitatem, eius posteritati decreto concilii impertiamus quietem. Denique tanta erga nos nostri principis exstant beneficia, ut longum sit sigillatim ea promere lingua. Ipse enim auctore Deo nobis pacem, ipse quasi captiuam reduxit caritatem, ipsius ope quieti, ipsius sumus largitione ditati, ipse medicamine bonitatis sue, et reis pepercit, et rectos sublimauit. Cui si dignis uoluerimus respondere beneficiis, non tantis exstamus copiis uirtutis, quibus tante uoto sufficiamus uoluntatis.

XuII. Quoniam in concilio anteriori, quod anno primo gloriosi principis nostri habitum est, de huiusmodi re fuerit promulgata sententia, tamen placet  iterare quod conuenit custodiri. Itaque regis uita constante, nullus sibi aliquo opere, uel deliberatione cuiuscunque dignitatis laicus, seu gradus episcopi, aut presbyteri, aut diaconi consecratus, ceterisque clericatus officiis deditus futurum regem prouideat contra uiuentis regis utilitatem, et procul dubio uoluntatem, nullo blandimento, uel suasione pro eadem spe, aut alios in se trahat, aut ipse in alium acquiescat. Iniquum enim, et ualde exsecrabile Christianis debet haberi futuri temporis illicitis prospicere, et uite sue ignaros uentura disponere. Quod si quisque iam talia iniqua deliberatione cum quocunque est meditatus, hoc sibi nouerit esse sacerdotali moderatione concessum, si ueniabiliter poscit, ut hoc  sine mora presentis principis auribus studeat publicare. Si autem retineat, et deliberationis sue machinamenta noluerit dicere, pessimo plectatur anathemate; rege uero defuncto, nullus tyrannica presumptione regnum assumat, nullus sub religionis habitu detonsus, aut turpiter decaluatus, aut seruilem originem trahens, uel extranee gentis homo, nisi genere et moribus dignis promoueatur ad apicem regni. Temerator autem huius preceptionis sanctissime perpetuo anathemate damnetur.

XuIII. Iam quidem in antecedenti uniuersali synodo saluti nostrorum principum constat esse consultum, sed libet iterare bene sancita, et digna auctoritate munire salubriter ordinata: ideoque testamur coram Deo et omni ordine angelorum, coram  prophetarum atque apostolorum uel omni martyrum choro, coram omni Ecclesia catholica et Christianorum cetu, ut nemo intendat in interitum regis, nemo uitam principis attrectet, nemo regni eum gubernaculis priuet, nemo tyrannica presumptione apicem regni sibi usurpet, nemo quolibet machinamento in eius aduersitate sibi coniuratorum manum associet; quod si quidquam horum quisquam nostrorum temerate presumpserit, anathemate diuino perculsus absque ullo remedii loco habeatur condemnatus eterno iudicio. Is autem qui eius sedem fuerit assecutus, 120 si uult tanto expiari piaculo  quasi proprii patris eius ulciscatur interitum. In cuius defensionis auxilium uniuersi regni Gothorum consentiat fortitudo. Si autem desidie causa, et minori zelo, tam funestum noluerit uindicare scelus, sint omnes ex nostra sententia opprobrium ceteris gentibus.

XIX. His omnibus rite dispositis, et diuturna collatione deliberatis, benedictionem, gloriam et honorem inuisibili omnium auctori rependimus luminum Patri, et in conseruandis eius imploramus opem suffragii, ut constitutionibus nostris robur tribuat, seu uirtutem, fragilitatemque humanam huic dispositioni reddat efficacem, id est salubrem, ut non iudicet preuaricatricem. Nos ergo omnia superscripta omni auctoritate priscorum canonum subscriptione nostra  firmamus, et gratias agimus Christianissimo et gloriosissimo Chintillano principi nostro, cuius studio aduocati et instantia collecti sumus. Cuius uoluntas probata ordinatio exstitit religiosa, donec ei Dominus optimo principi diuturnum in seculo presenti triumphum, et in parte iustorum perpetuum regnum, felicibusque annis felix ipse in longa felicitate fruatur, et diuine dextere protectione ubique muniatur. Ego Silua, etsi indignus, Ecclesie episcopus Narbonensis, in his constitutionibus a nobis editis subscripsi. Similiter et alii episcopi subscripserunt, numero triginta septem.





INCIPIUNT CAPITULA CONCILII SEPTIMI TOLETANI.


     1. De refugis atque perfidis clericis siue laicis.
    2. De languoris euentu ministrantium clericorum.
    3. De exsequiis morientis episcopi.
     4. De exactione Ecclesiarum Gallicie prouincie.
    5. De reclusis inhonestis, siue uagis.
    6. De conuicinis episcopis in urbe regia commorandis.







INCIPIT CONCILIUM SEPTIMUM TOLETANUM. Triginta episcoporum, anno sexto Cindasiundi regis, era DCLXXX, quinto Kalend. Nouembris.


 CAP. I. Cum in nomine sancte Trinitatis, pro quibusdam disciplinis ecclesiasticis tam nostra deuotione quam studio serenissimi et amatoris Christi Chindasiundi regis nostri, apud Toletanam urbem conuentus adesset, competenter uisum est mutua collatione decernere, quod sollicite conseruandum et presentibus et futuris commodis nimium, ut confidimus, prodesse constabit, magisque semper est magnopere prouidendum quidquid ecclesiasticis moribus, uel publice utilitati, sine qua quieti non uiuimus, opportunum esse perpenditur. Nam licet et ante constitutiones canonum existant, que ad omnem possint correptionem sufficere, si quis eas dignetur libenter attendere, tanto tamen luminis claritas amplius emicat, quanto fuerit studiosius sepissime  contrectata. Non parum proficit ad emendationem multorum, si ea que constituta sunt per fraternam collationem ad memoriam reducantur, si illa etiam adiiciantur que aut deesse uidentur, aut omnino  constituenda competenter existimantur. Quis enim nesciat quanta sint hactenus per tyrannos et refugas transferendo se in externas partes, illicite perpetrata, et quam nefanda eorum superbia iugiter frequentata que et patrie diminutionem afferrent, et exercitui Gothorum indesinentem laborem imponerent? Quod siquidem laicorum insania fuisset factum, tolerandum a nobis forsitan aliquotiens uideretur: illud tamen est uehementius stupendum, quod peius est tante religionis proposito in hac interdum presumptione precipites efferuntur, ut ad non leuem confusionem nostram pertineat, si res ullatenus remaneat, quam et mundana lege et ecclesiastica conuenit disciplina corrigere. Ideoque placuit nunc concordi sententia definire ut, quisquis  in ordine clericatus a maximo gradu usque ad minimum constitutus in aliene gentis regionem se quacunque occasionem transduxerit, ut exinde superbiendo uel redditum suum uel quodlibet aliud uideatur  expetere, siue etiam quod genti Gothorum, uel patrie uel regno specialiter sub hac occasione possit nocere uel fieri disposuerit, uel aliquatenus fecerit, sed et quicunque talibus conscius reperitur, eisque uel concilium uel opem administrare cognoscitur, qualiter aut ad gentem alienam fugam appeteret, aut in malis que ceperant perdurarent, seu quamcunque lesionem genti Gothorum uel patrie aut principi post fugam inferrent, atque in eadem prauitate perseuerarent: quisquis hoc fecisse dignoscitur, iste ita indubitanter omni honoris sui gradu priuetur, ut locum eius in quo ministrauerat alter continuo perpetim regendum accipiat. Ipse uero transgressor sub penitentia constitutus, si reminiscens mali quod fecerat usque in diem mortis sue  rectissime penituerit, in solo tantum fine communio ei danda est, ita ut antequam finis eius tempus adueniat. Si quisquam sacerdotum etiam ordinante ei principe communicare consenserit, particeps criminis illius effectus, anathema fiat in perpetuum, ac simili cum eo cui communicauerit sententia condemnetur, quoniam potestate principis nullus sacerdotum in hoc prebere debet assensum, unde uel periurium uideatur incurrere. uel  si quicunque catholice fidei preuaricator princeps surrexerit, sacerdos nullatenus fauore principis, uel terrore a recte credulitatis lumine ad tenebras cogatur reuerti. Sic enim nec super annexa capitula uel imperiis principum, uel terroribus oportebit unquam euacuare, quia nouimus omnes  pene Hispanie sacerdotes, omnesque seniores, uel iudices ac ceteros homines officii palatini iurasse, atque ita nunc legibus decretum fuisse, ut nullus refuga uel perfidus qui contra gentem Gothorum uel patriam seu regem agere alterius gentis societatem se transducere reperitur, integritate rerum suarum nullatenus reformetur, nisi forsitan principes humanitatis aliquid personis talibus impartire uoluerint, cui tamen non amplius quam uigesimam partem rerum ei qui perfidus exstitit de rebus unde rex elegerit tribuendi potestatem habebit. Sed quia plerosque clericos instantis leuitatis interdum prauitatis presumptio ita eleuat ut pretermissa ordinis sui grauitate, ac polliciti sacramenti immemores, constante principe cui fidem seruare promiserant,  in alterius electionem temeraria leuitate consentiant, abrogari decet hanc omnino licentiam, et a nostro consortio penitus exstirpari, ita ut, si quicunque laicorum quandoque intra fines patrie Gothorum superbiens, regni apicem sumere fortasse tentauerit, eique clericorum quilibet adiutorium uel fauorem prestiterit, atque hunc qui superbire uidetur ad eamdem regni ambitionem preualente delicto peruenire contigerit, ex eo quodam die, uel tempore eumdem episcopum, uel cuiuslibet ordinis clericum excommunicatum manere perpetim opportebit qui tali se scelere implicauit, tamen si propter improbitatem principis, cui inique consensit, non potuerit instantia sacerdotum a communione suspendi, saltem  si superstitem post eiusdem regis obitum tempus inuenerit superiori anathematis correptioni subiaceat, et quicunque illi preter in ultimo uite sue fine  communionis gratiam consenserit impendendam. Nobis interim ratio persuasit synodali super hoc constitutione decernere ut quicunque etiam laicorum interdictis capitulis hoc in aduersitatem gentis, aut patrie potestatisue regie in externas partes se conferendo uel talibus opem prebendo noxius fuerit ultra repertus, non solum  omnium rerum suarum proprietate priuetur, sed et perpetua excommunicatione damnetur, et nunquam illi, nisi in ultimo mortis sue tempore communio tribuatur, excepto si communionis eius remedium  uel eorum, de quibus supra tractauimus, imploratione sacerdotum apud principem fuerit impetratum. Nam si in derogationem aut contumeliam principis reperiatur aliquis nequiter loqui, aut in necem regis, seu direptionem intendere, uel consensum prebere, nos quidem huiuscemodi excommunicatione dignum censemus, utrum tamen sit illi quandoque communicandum pietati principis decernendum relinquimus, cuius procul dubio potestatis est subiectorum culpas misericordie iudiciique sententia temperare. Contestamur autem clementissimos principes, et per ineffabile diuini nominis sacramentum obtestantes unanimiter obsecramus, ne quandocunque absque iusta  imploratione sacerdotali excommunicationis  huius sententiam a perfidis clericis, uel laicis ad externas partes se transferentibus uel consensum prebentibus quacunque temeritate suspendant, nam hoc magis utilitatibus uidetur ferre consultum si constitutionis nostre forma seruetur. Exsecrandum anathema fiat, et uelut preuaricator catholice fidei semper ad Dominum reus existat, quicunque regum deinceps canonis huius censuram in quocunque crediderit, uel permiserit uiolandum.

II. Nihil contra ordinis statutum temeritatis ausu presumatur, neque illa que summa ueneratione censentur, uel minimo presumptionis tactu soluantur, cum ad hoc tantum fieri iussa sunt ne interrupta noscantur, uel languoris prouentu robore salutis  priuetur natura. Non ergo fragilitati solum consulit humane, sed etiam sacris mysteriorum Dei prouidetur haberi sollicitudinem. Censuimus ergo conuenire, ut cum a sacerdotibus missarum tempore sancta mysteria consecrantur, si gratitudinis accidit cuiuslibet euentus, quo ceptum nequeat consecrationis expleri mysterium, sit liberum episcopo, uel presbytero alteri, consecrationem exsequi officii cepti. Non enim aliud ad supplementum initiatis mysteriis competit quam aut incipientis, aut subsequentis completa benedictione sacerdotis, quia nec perfecta uideri possunt, nisi perfectionis ordine compleantur. Dum enim sumus omnes unum in Christo, nichil contrarium diuersitas format, ubi  efficaciam prosperitatis unitas fidei representat, quod etiam consultum cuncti ordinis clerici indiuiduum esse sibi non ambigant, sed  precedentibus libenter alii pro complemento succedant, nec tamen quod natura languoris causa consulitur in presumptionis pernicie conuertatur. Nullus post cibum potumque quemlibet minimum sumptum missas facere, nullus absque patenti prouentu molestie minister uel sacerdos, cum ceperit imperfecta officia, presumat omnino relinquere. Si quis hec temerare presumpserit, excommunicationis sententiam sustinebit.

III. Ea que competunt honestati contingit sepe quorumdam desidia non impleri. Proinde quia notum est que dignitas in exsequiis morientis episcopi  ex canonibus conseruetur traditione moris antiqui, hoc tantum adiicimus, ut si quis sacerdotum secundum statuta concilii ualentini ad humanda decedentis episcopi membra uenire commonitus pigra uoluntate distulerit, appellantibus clericis obeuntis episcopi apud synodum, siue apud metropolitanum episcopum, tempore anni unius non faciendi missam, nec communicandi habeat omnino licentiam. Presbyteri autem siue ceteri clerici, quibus maior honoris locus apud eamdem ecclesiam fuerit cuius sacerdos obierit, sed omni sollicitudine pro exsequiis aut iam mortui, aut continuo antistitis morituri ad commonendum tardi inueniantur, aut per quamcunque molestiam animi id negligere comprobentur, totius anni spatio ad penitentiam in monasteriis  deputentur.

121 Iu. Inter cetera denique que communi consensu nos conferre competenter oportuit, querimonias etiam parochianorum presbyterorum Gallitie prouincie solertissime discernere decuit, quas contra pontificum suorum rapacitates necessitas  tandem compulit in publicum examen deferri; hic enim pontifices  indiscreto moderamine parochianas ecclesias pregrauantes, dum in exactionibus superflui frequenter existunt, pene usque ad exactionem extreme uirtutis quasdam basilicas perduxisse probantur. Ne ergo fiat de cetero quod constat hactenus inordinate presumptu, non amplius quam duos solidos unusquisque  episcoporum priuate prouincie per singulas dieceses, uel singulas ecclesias iuxta synodum Braccarensem annua illatione sibi exspectet inferri, monasteriorum tamen basilicis ab hac solutionis expensione seiunctis. Cum uero episcopus diecesem uisitat nulli pre multitudine onerosus existat, nec unquam quinarium numerum euectionis excedat, aut amplius quam una die per unamquamque basilicam remorandi licentiam habeat. Quicunque uero pontificum eorumdem aliter quam decernimus agendum presumpserit, correptioni procul dubio canonum subiacebit, tanquam constitutionum synodalium transgressor, et priscorum Patrum edicti corruptor.

u. Quosdam Paternarum ignaros uel oblitos traditionum,  in tantam conspicimus corruisse desidiam, ut eorum exsecrando usu pene oblita patescant que exstiterunt legitime constituta. Dum enim indocti docere appetunt, quid aliud quam quia ignorantie errore uexentur, ostendunt? Et quia gressu prepostero innitentes, presumptionem doctrine docendi studio anteponunt, patet quod non summe humilitatis gratiam petunt, sed exactioni deprauationis inseruiunt. Ex hoc ergo iuste seueritatis talia decernentes, opportuno amputare iudicio innuimus eos quos in cellulis propriis reclusa sancte uite ambitio tenet, quosque eiusdem sancti propositi et merita iuuant, et probitas ornat, quia hos Dei auxilio, et nostro fauore tutos esse constat, illos uero quos in tali proposito ignauia impulit, non prudentie cognitio deputauit,  quosque nulla uite dignitas ornat, sed  et ignorantia fedat, et morum exsecratio turbat, decernimus ab his abiici cellulis atque locis in quibus aut feruntur uagi, aut tenentur inclusi, atque ab episcopis siue rectoribus monasteriorum ex quorum congregatione fuerunt, uel in quorum uicinitate consistunt, in monasteriis omnimodo deputentur, ut illic sancti ordinis meditantes doctrinas primum possint discere que sunt a Patribus instituta, ut postea ualeant docere que sunt sancta meditatione percepta, atque tunc demum si doctrine et sancti operis fructu exstiterint fecundati ad summam uirtutis properent exercitio sancte intentionis imbuti. Deinceps autem quicunque ad hoc sanctum propositum uenire disposuerint, non aliter illis iterum  dabitur assequi, nec hoc antea poterunt adipisci, nisi, prius in monasteriis instituti, et secundum sanctas monasteriorum regulas plenius eruditi, et dignitatem honeste uite, et notitiam potuerint sancte promereri doctrine. Illos autem quos tantum extrema uesania occuparit, ut in certis locis uagi, ac morum deprauationibus inhonesti, ullam prorsus, nec stabilitatem sedis, nec honestatem mentis habere exstiterint cogniti, quicunque ex sacerdotibus uel ministris uagantes repererint, aut si fuerint prope, cenobiorum Patribus corrigendos assignent, aut si difficile est pro sola honestate uigoris sue potestati erudiendos inclinent.

uI. Id etiam placuit, ut pro reuerentia principis  ac regie sedis honore, uel metropolitani ciuitatis ipsius, et consolatione conuicini Toletane urbis episcopi, qui eiusdem pontificis admonitionem acceperint, singulis per annum mensibus in eadem urbe debeant commorari, messiuis ac uindemialibus feriis relaxatis. Nos autem immortali Deo, et glorioso Cindasiundo principi, ob cuius uotum in hanc urbem sancta deuotione conuenimus, gratias unanimiter offerentes, optabili annisu deposcimus, ut sancte Ecclesie catholice fidei semper ac pacis cumuletur affectus et memorato principi cum prosperitate presentis regni futuri etiam largiantur premia gaudii, ipso prestante qui in Trinitate unus Deus uiuit et gloriatur in secula seculorum. Horontius in Christi  nomine sancte Emeritensis Ecclesie metropolitanus episcopus, hec constituta definiens subscripsi. Similiter  et alii episcopi subscripserunt, numero, triginta octo.





INCIPIUNT CAPITULA CONCILII OCTAuI TOLETANI.


     Allocutio Reccesiunthi regis ad synodum.
    De catholice fidei plenitudine.
    1. De incauto iuramento.
    2. De his qui sacrosanctos ordines muneribus assequuntur, et fautoribus eorum.
    3. De incontinentibus episcopis.
    4. De incontinentibus presbyteris, ac diaconibus, et feminis que talibus coniunguntur.
    5. De incontinentibus diaconibus.
     6. De his qui post assumpta ecclesiasticarum dignitatum officia, ad coniugia redeunt.
    7. De non ordinandis his qui psalmorum canticorum, seu hymnorum, gnari sunt.
    8. De his qui pretextu incommode egritudinis Quadragesime ieiunium soluunt.
    9. De his qui aut per auctoritatem aut per uim ordinati sunt.
    10. De confirmatione uniuersalium decretorum.
    11. De Iudeis.







INCIPIT CONCILIUM TOLETANUM OCTAuUM. Celebratum era DCLI, sexto Kalendas Ianuarii


 Anno quinto orthodoxi atque gloriosi, et uera clementie  dignitate precipui Reccesiunthi regis, cum omnes nos diuine ordinatio uoluntatis eiusdem principis serenissimo iussu in basilica sanctorum apostolorum ad sacrum synodi cegisset congregari conuentum, dies tandem letitie appetitu diutissime preoptatus et gratus adfuit, et iocundus tanto nostri pectoris auidiori uoto susceptus, quanto ad remedium salutis exstiterat, anhelantium precordiis exquisitus. Cumque ex more unusquisque nostri ordinis sedes debitas occupasset, et euentum rei tranquille intentionis exspectatio sustineret, adest serenissimus princeps pia religione plenissimus, et summo laudum titulo gloriosus, qui se nostro cetui reddens accliuem, ut hunc omnipotenti Domino precibus commendaremus astans dulcibus ut filius nos cohortatus  est uerbis, grates deferens Deo uirtutum, quod sue iussionis implentes decretum in unum fuissemus adunati concilium; sed cum tamen humilem cognouissemus eius anime uoluntatem, et tam sublimis glorie celsitudinem uideremus accliuem, tanta sumus inde gloria exsultationis succensi, ut grates illi debitas et honorem, et leti redderemus, et cernui, sed quantum extulerat principem humilitatis ordo sublimis, tantum ad exercitia summe uirtutis instruebant exempla sacratissimi principis formam nostre religionis. Tum relatis Deo laudibus de unitatis alterne prouentu, magna nos cum tranquillitatis gratia allocutus est dicens: Etsi summus Auctor rerum me diue memorie domini genitoris mei temporibus regni sede subuexit, atque ipsius glorie deferens  participem fecit, nunc tamen cum ipse requiem eternam adeptus est mansionum, ea que in me totius regiminis transfusa iura reliquit ex toto diuina mihi potentia subiugauit, unde quia regendorum membrorum causa salus est capitis, et felicitas populorum nonnisi mansuetudo est principum, uotiue decreui uobis coram positis et uotorum meorum deliberationes sanctione patula reserare, et studiorum apta decreta sincera exhibitione deferre. At uero quia  anhelum pectus se in promissionum compita diffundit,  ne pigritie fessum retardationis oneribus se submittat, longam prosecutionem compendio breuitatis astrinxi, et quod productionibus loquelarum in concione diffundere potui, totum in tomi huius complicamento prorsus alme uestre sanctitudini offerre decreui, id magno precatu deliberationis exhortans, ut quecunque illic tenentur ascripta ualido attendatis intuitu, sagaci perscrutemini studio, et quecunque exstiterint placita Deo, uestri oris ad nos sacro referantur oraculo. Accepto deinde oblato nobis tomo, agentes Domino gratias acclamauimus: »Gloria in excelsis Deo, et in terra pax hominibus bone uoluntatis .« Post huius exsultationis beate gaudium, et celestis glorie hymnum eidem sacro principi benediximus, reseratoque tomo, hec inibi  contexta reperimus:

In nomine Domini, Flauius Reccesiunthus rex reuerendissimis Patribus in hac sancta synodo residentibus, sanctis episcopis. Admirabili dono regulam fidei mee solidam tenens, et instructam agnoscens, atque in honore eius diadema glorie cum cordis humilitate prosternens, illo letus auditu quod omnes reges terre seruiunt et obediunt Deo, eo reuerendi Patres excelsiori mihi uenerationis honore sublimes, coram uobis aduenio in gratiam mansuetudinis uestre studium conuocans, et testimonium uisionis uestre me et coram omnipotentis Dei nutibus tremendis acclinans, referens illi corde leto gratias opulentas, quod uos clementia uoluntatis ipsius ex nostre iussu celsitudinis ad huius sancte congregationis  uotiuum dignatus est deducere cetum, confidens tam mihi quam uobis et in presentium serie temporum, et futurorum longitudine seculorum eius adesse gratie premium, quoniam uestra concordia in conueniendo unanimum ac religiosum demonstratis affectum, et dispositionis mee in regendis populis quam pium sit poteritis patenter agnoscere uotum. Nunc igitur quia monens prelocutio longe dictionis non capit excessum, quid de sanctam  fide nouerim quam celitus illapsam mihi per sanctorum apostolorum frequentiumque Patrum ora cognoui, seu quid de secuturis negotiis, pro quibus hunc conuentum congregationis coadunari percensui intimare decreuerim, in huius tomi serie conscripta tenete, ac relicta pernoscite, et cunctis que tenori eius nostre amplitudinis potestas impressit, uestre beatitudinis grauitas effectum tam eis promat ac miseranter impendat, quam nostre mansuetudinis serenitas hoc nobis implenda commendat.

Exordium itaque allocutionis mee ex definitione sancte fidei inchoans, cetera que futuris sunt prosecutionibus intimanda, uelut supra soliditatem petre constructurus, a Deo etiam operis mei edificium congressurus, eo consequentia ualidius ponam, quo  decentius firmissima pretulerim. Primo itaque coram se reuerentia uestra habeat quod nosse non ambigit me orthodoxe fidei ueram, sanctam, et sinceram regulam de corde puro et conscientia bona plenissime habere, ueraciter scire et firmissime retinere, atque eam ita complecti atque uenerari, atque diligere, sicut eam sancta apostolica traditio docet, sicut etiam sancta synodus Nicena constituit, sicut Constantinopoli sanctorum Patrum congregatio definiuit, sicut Ephesini primi cetus unitas affirmauit, sicut Chalcedonensis concilii definitio pretulit, hanc cum fidelibus seruans, ad hanc saluandos infideles inuitans, in hanc subiectos populos regens, hanc propriis gentibus tenendam insinuans, hanc in populis alienis annuntians, ut in illa glorificans Deum, et  inter mortales me summe diuinitatis felicitas assequatur, et in terra uiuentium hereditas a me glorie capiatur. En, reuerendissimi Patres, quantum ad ueritatem fidei sancte pertinuit ex toto animam meam sue confessionis titulos explicuisse, honorificentia uestra 122 pensauit. Iam nunc magnopere arbitror esse mihi opportunum que tendimus societati eiusdem uere fidei studia sancte operationis innectere, ne hanc aut sine operibus mortuam habeamus, aut non plenitudinis sue dignitate perspicua decidat inhonesta, dum Scriptura non silente, de quibusdam inferat, que dicunt se nosse, Deum autem negant. Ut ergo hanc fidem super lapidem illum solidatam, »quem reprobauerunt quidam edificantes, idem tamen a Domino factus est in caput  anguli et est admirabilis in oculis nostris ,« plenius habeamus, eiusque insignibus decentius exornemur, attendite cuius operis fructum, cuiusque operationis augmentum studiis huius sancte fidei consociare uelimus, et innectere quantopere optemus. Itaque reuolutis retro temporibus, ita uos omnemque populum iurasse recolimus, ut cuiuscunque ordinis uel honoris persona que in necem regiam excidiumque Gothorum gentis ac patrie detecta fuisset uel cogitasse noxia uel egisse, irreuocabilis sententie multatus atrocitate, nusquam mereretur uenie remedium, uel alicuius temperantie percipere qualecumque subsidium. At nunc quia graue onerosumque censetur, quia pietatis  actibus graui contradictione hec sententia resultare perpenditur, et sic funditus damnationis astipulatio retinetur, ne pietati que Apostolo precinente ad omnia utilis est , quicunque aditus reseruetur, uestris hec committo fidenti animo sacris pertractanda iudiciis, ac dirimenda sententiis, unde iam uestrum erit, inspirante uobis miseratione diuina, ita utriusque discriminis temperare mensuram, ne aut in iuramento conditio teneat reos, aut impietatis ultio habeat inhumanos, sicque uestri nos instruat forma iudicii, ut subiectos populos, nec in profanationibus habeamus subditos, nec impietatis uinculis doleamus contaminatos. Post huius contentionis alloquium, sequentium causas negotiorum simili quoque subiungimus uos intendere attentione.  Decernimus attestantes uniuersitatem nostram per summe diuinitatis cequalem, et ceternam, et inseparabilem Trinitatem, atque illius mysterii sacramentum quod incarnatum Dei Filium de Spiritu sancto, a Maria uirgine pro salute mundi, uera fides in toto orbe denuntiat, atque aduentum eiusdem Iesu Christi Filii Dei, nostri Domini, quo perimendi sunt impii, et regnum eius quo glorificandi sunt sancti, ut quecunque negotia de quorumlibet querelarum auditibus exstiterint, patefacta cum iustitia et uigore misericorditer et cum temperamento miserationis iustissime concorditer terminentur in legum sententiis que aut deprauata consistunt, aut ex superfluo, uel indebito coniecta uidentur, nostre serenitatis accommodante consensu  hec solum que ad sinceram iustitiam et negotiorum sufficientiam conueniant ordinetis, canonum obscura quedam et in dubium uersa, in meridiem lucide intelligentie reducatis, omniumque negotiorum conuentus ordinumque status, qui in uestram exstiterint deuoluti presentiam, ita maiorum regulis concordantes iustissime, pieque ac temperanter constituere studeatis, ut et mihi qui ad studiorum fructus bonorum anhelo pars beatorum adueniat et uos qui adimplentes uoluntatem Dei, me non spernitis, imprecantem religio beatitudinis eterne suscipiat, et uisio delectationis Dei sibi perenniter inherere concedat. uos etiam illustres uiros quos ex officio palatino huic sancte synodo interesse primatus obtinuit, ac nobilitas spectabilis honorauit, et  experientia equalitatis plebium rectores exegit, quos in regimine socios, in aduersitate fidos, et in prosperis amplector strenuos, per quos iustitia leges implet, miseratio legis impletur, contra iustitiam legum moderatio equitatis temperantiam legis extorquet, adiurans obtestor per omne illud admirabile, et solum unius sacre fidei sacramentum, et per uenerabilem omnium sanctorum Patrum per quem obtestor sanctum conuentum, ut ad cuncte ueritatis ac discretionis iustissime formulam, ita animos dirigatis, ut nichil a consensu presentium Patrum, sanctorumque uirorum aliorsum mentis obtutum, quidquid innocentie uicinum, quidquid iustitie proximum, quidquid a pietate non alienum,  uel soli Deo agnoueritis existere placitum, instanter, modeste, et cum omni dignemini intentione complere. Scientes quia in eo quod hec mea sobria uota completis, uos amabiles Deo assignatis, et in eo quod decretorum nostrorum edicta fauoris exhibitione corroboro, me uobiscum simul cum Domino placiturum assigno. In commune iam uobis cunctis, et diuini cultus ministris idoneis, et ex aula regia rectoribus diuini nominis adiuratione constrictis, adiicio consensionis mee uerum purumque promissum, ut quodcunque iustitie ac pietati, salutarique discretioni uicinum decernere, seu adimplere cum consensu elegeritis, omnia fauente Deo perficiam, et aduersus  commoda controuersiarum promissis illis que ad domesticos fidei regula ueritatis pertinuisse  probauit, adhuc aliud a beatitudinis uestre conuentu eiusdem fidei auiditas deposcit, connectens me in sequendis traditionibus confirmo causam que uestre dignitati probatur non extranea, quamlibet per me lucrari Christus exhortetur, inimicam sibi tamen esse non ambigit, donec quod ardenter optat, obtineat: Iudeorum scilicet et uitam moresque denuntio, quorum tantummodo noui terram regiminis mei pollutam esse peste contagii. Nam cum Deus omnipotens omnes ex hac regione radicitus exstirpauerit hereses, hoc solum sacrilegii dedecus remansisse dignoscitur, quod aut nostre deuotionis instantiam corrigat, aut ultionis sue uindicta disperdat. Ex eis enim quosdam traditionis errore uetusto uideo retinere iura perfidie, quosdam  uero sacri baptismatis expiatos ablutione, ita in apostasie denuo relapsos errorem, ut detestabilior inueniatur in eis prolatio blasphemie, quam in eis quos nondum constat purificatos esse regenerationis sacre liquore, pro quo bone intentionis agone, et lucro fidei uere obsecro reuerentiam beatitudinis uestre atque supra taxato contestor tremende coniurationis tenore, ut absque omni fauore, absque omni personarum partis ipsorum acceptione, quidquid ad Domini et redemptoris mei Iesu Christi ueram fidem, uerumque pertinet honorem, de his iubeatis ardenter, et uerissime Deo ac fidei mee placitam sententiam dare, ut sicut mihi diuina pietas regnum fidelium dedit cum quibus eam cognoscit,  ita quoque infidelium assequi tribuat lucrum, in quibus uoluntatis sue fieri bonum, et in eius conuenisse congaudeam uenerabile regnum. Datum sub die Kalendarum Ianuariarum, anno feliciter quinto glorie regni nostri. In nomine Domini Flauius Reccesiunthus rex hanc fidei et bone uoluntatis mee deliberationem manu mea subscripsi.

CAP. I. Relecta omni pagina uel finita, cum glorificassemus Deum de fidei principalis auditu, et de bone uoluntatis eius affectu, ad peragendarum causarum ceterarum negotium statim uertimus animum, simulque sumus exorsi initium. Tunc prime narrationis exortu uere fidei nobis tractatus occurrit, incepimus  de illa primitus loqui ut inde soliditatis auspicemur exordium, unde sacre sumpsimus natiuitatis initium, quatenus assertionum sanctarum forti premissa sententia, quidquid imposterum subsequenter aduenerit de actis negotiorum fortius sustinere ualeat seriem decretorum. Unam ergo sacre fidei ueram professionem ueramque regulam tenere, nos tota uirtute animi et profitemur, et acclamamus, cunctisque percipiendam ac retinendam plena deliberatione incessanter predicamus, sicut a sanctis apostolis ostensa docetur, sicut a sequentibus Patribus orthodoxis disserta probatur, sicut etiam a sanctis illis synodalibus gestis uere sancteque confirmata dignoscitur, in quibus Arii uel Eutichetis insanissimus error deprehenditur, et radicitus  exstirpatur, sicut denique in sacris missarum solemnitatibus concordi uoce profitemur ac dicimus.

Credimus in unum Deum Patrem omnipotentem, factorem celi et terre, uisibilium omnium et inuisibilium conditorem. Et in unum Dominum Iesum Christum, Filium Dei unigenitum, et ex Patre natum ante omnia secula, Deum ex Deo, lumen ex lumine, Deum uerum ex Deo uero, natum non factum, omousion Patri, hoc est, eiusdem cum Patre substantie, per quem omnia facta sunt, que in celo et que in terra; qui propter nos et propter nostram salutem descendit, et incarnatus est de Spiritu sancto ex Maria uirgine, homo factus et passus sub Pontio Pilato, ac sepultus, et tertia die resurrexit. Ascendit  in celos, sedet ad dexteram Patris, inde uenturus iudicare in gloria uiuos et mortuos, cuius regni non erit finis. Credimus et in Spiritum sanctum uiuificatorem, ex Patre et Filio procedentem, cum Patre et Filio adorandum et glorificandum, qui locutus est per prophetas. Et unam catholicam atque apostolicam Ecclesiam. Confitemur unum baptisma in remissione peccatorum. Exspectamus resurrectionem mortuorum, et uitam futuri seculi. Amen. Huius fidei sancte regula idcirco nunc tractatuum non recipit aperturam, quia et a sacris doctoribus abunde constat exposita, et imminentium causarum negotia ad alia trahunt peragenda.

II. Secunde disputationis occursu adfuit negotium, tam facile quam et graue, in quo de refugis  atque perfidis disputatione commota, utrum ne possit eorumdem contemperari sententia damnatorum, magno satis conatu est exquisitum; sed cum illarum series conditionum ad quas decursis non longe temporibus pro eorum penuria hostilitatis uastitas nos iurare cegerat, nostris esset auditibus recensita, tantam reperimus obligationis illic inesse censuram, ut macularum suarum nodositas non tantum uideretur prohibitionem dedisse transgressionum, quantum conclusisse uiscera pietatum. Aderat enim quod in utroque pauor agebat, et ne sancti nominis profanatio fieret, et ne miserationis  operatio interiret, quia ex Dei nominis profanatione non aberat quod terrebat, prohibitione pietatis aderat quod tendebat. Dum quoque alterno periculorum obiectu sibi prolate sententie repugnarent, periclitabamur ancipites in bifido partium dissidentium calle, quo diremptionis tramite iudicium properaret. Sed cum gressibus disputationis nostre esset difficultatis congressio, et de uia nos deiecisset, properandi tandem relicto discrimine cum fragore singultuum, et imbribus lacrymarum ad Deum qui pietatis fons est uerba simul et corda conuertimus orantia. Spira, sancte Spiritus, et ducito nos in portum uoluntatis tue , sedatis fluctibus ignorantie nostre, ecce enim periculorum syrtes in littore cursus nostri proueniunt, atque  hinc inde obuiantibus naufragiorum obicibus, quo disputationis nostre uela pandamus attentionis consideratione non cernimus; sed aspira, tu sancte Spiritus, et dato nobis te donante nosse quod iubeas, ac te iubente implere posse quod iusseris, ut perlustrando illumines quod nescimus, et adiuuando perficias, quod implere pauemus. Simus ergo in te requiescentes, et erroneorum fluctuum pauoribus abiectis commercia nos iube disponere pacis. Inchemus illa que et in gloriam tue omnipotentie conferantur, et humane saluti te annuente donentur. Temporibus non procul excursis cum quorumdam refutatorum tumultuosa seditio frequenter uastationes terris inferret, et scandala populis cum excidiis irrogaret, adeo ut captiuorum turmas ducerent,  et desolationes ecclesiarum facerent, que tali concusse sunt peste, ut quilibet conatus nequeat reparare, exactum est ui potius necessitatis exorte quam deliberatione iudicii, ut contra eosdem eisdemque simillimos cum omni fere populo acerrima iuramenta daremus. Unde iurasse nos per attrectationem diuini nominis conditio iuramenti demonstrat, et ne resolui queat sacre Scripture auctoritas instat. Scriptum namque in Exodo est . »Non assumes nomen Domini Dei tui in uanum, nec insontem enim habebit Dominus eum qui assumpserit nomen Dei sui frustra.« Item in Leuitico : 123 »Non periurabis nomine meo, nec pollues nomen Domini Dei tui, ego Dominus. »At uero quia illata pressurarum acerbitas resolui possit, ac debeat,  tam uinculorum et lamentorum horum asperitas insinuat, quam eiusdem auctoritatis Dominice precepta commendant, etenim iuxta ueterem translationem ita quosdam per Isaiam graui exprobatione Dominus increpat, et arguit, dicens: »ue filiis desertionis, dicit Dominus, fecistis concilium non per me et sponsionem, non per Spiritum meum, adiicere peccatum super peccatum .« Item in Ieremia: »Iniquitates nostre declinauerunt omnia, et peccata nostra amouerunt bona a nobis, quia inuenti sunt in populo meo impii, et loquentes uana, statuerunt ad dispergendos uiros, et comprehenderunt; ut laqueus uenantis plenus uolatilibus, sic domus eorum plene dolo «  Et per Micheam: »ue mihi, anima mea, quia periit reuertens a terra, et qui corrigat inter homines non est, omnes in sanguine iudicantur, unusquisque proximum suum tribulat, omnes in malum suas manus preparant.« Ad beneficentiam certe que diuinis oculis tanto est gratior, quanto et inuenitur esse presentior, sic nos Isaias instruit, dicens: »Dissolue colligationes impietatis, solue fasciculos deprimentes .« Paulus etiam uas electionis: »Pietas ad omnia utilis est .« Et Iacobus: »Iudicium sine misericordia illi fiet, qui non fecit misericordiam. Superexcellit autem misericordia iudicio .« Ioannes item: »Qui odit fratrem suum homicida est, et scitis, quia omnis homicida non habet uitam  eternam in se manentem .« Et per semetipsum ueritas. »Diligite inimicos uestros, benefacite his qui uos odiunt .« Et iterum: Dimittite, et dimittetur uobis. Si autem non dimiseritis, nec Pater uester celestis dimittet uobis peccata uestra . Ecce sunt Dominice iussionis hinc inde astipulata firmissima cautione precepta, ac proinde quia sunt diuini oris prosecutione taxata manebunt per omnia eterna lege prefixa. Quid ergo? Nunquid iuramenta iustitie et iuramenta pacis sibi contra ire narrabimus dum scriptum sit: »Misericordia et ueritas obuiauerunt sibi, iustitia et pax complexe sunt se .« At quia controuersiarum lapsus sese in contentione diffundunt, adeo unius partis assertionem  narrauimus non implendam, cur alterius assertio partis iacture patietur instantiam? Et quia iuramenti custodia ultionem non temperat pauescendam, idcirco impietatis atrocitas mortem pariat exsecrandam? absit. Etenim si publicis sacrorum gestis  a quibuslibet illicita, uel non bona exstitisse conditio allegatur, que aut iugulare animam patris, aut agere compelleret stuprum sacratissime uirginis, nunquid tolerabilius esset stulte promissionis eiicere uota, quam inutilium promissorum custodia, exhorrendam criminum implere mensuram? Quod si ita esset, quomodo crederetur unius obseruantia iussionis fons pietatis, cum emitteret tribulos ultionis? Aut quenam illa esset sacre obseruatio legis, que sacrilegia commiteret  probitatis? uel cuius mensure iniquitas uideretur, ut ex unius precepti cautela necis exoriretur immanitas truculenta? At nunc non ita contendimus ut contentionum diuortiis concitatis nosipsos contentionibus certaminibus misceamus. Est uera pax in utroque quod dicimus, quia sic Spiritus sanctus iter nostrum, ac cursum temperat, ut in nullo deuius nos casus a dispositione secludat. Unde plena iam uoce, pleniori fide, plenissimaque intentione predicimus, atque in tota sancte Ecclesie uniuersitate predicamus pariter et optamus, nulla profanatione solius et summe Diuinitatis nomen existere assumendum, nullo periurio sacrilegii indebito profanandum, nullo unquam contactu fallacie contingendum: Nam  si, attestante ueritate, propter profanationem periurii euitandam prohibetur omnino iurare, cum dicitur: Sit sermo uester, est, est: non, non: quod autem plus est, a malo est , quomodo impunitum erit nomen tante glorie uoluntarie profanasse, dum in eo taxata fides dignoscitur interisse? uel quatenus pacis federa inter gentium dissidia ligabuntur, si non iuramenti pacta sanctioni integritate seruentur? Etenim omne quod in pacis federa uenit, tunc solidius subsistit, cum iuramenti hoc interpositio roborat, sed et omne quod animos amicorum conciliat tunc fixius durat, cum eos sacramenti uincula ligant. Omne etiam quod testis astipulatur, tunc uerius constat cum id adiectio iurationis affirmat; quod si et gestis deficiat, innocentis fidem sola  iurisiurandi taxatio manifestat. Hinc ut mentibus humanis diuina uoluntas panderet quod uolebat, ne labans fragilitas pro incerto teneret, quod inuiolate ueritatis promissio exprimebat, per Isaiam loquitur, dicens: »Ego Dominus et non est alius, in memetipso iuraui .« Si ergo tante institutionis limite sunt uotiua iuramenta seruanda, quis alienus a ueritate constituat exsecrabiliter uiolanda? Stabunt ergo sacre auctoritatis uiuifica iussa, nec uana profanatione erunt aliquatenus temeranda. uerum ne iuramenta que data sunt, uideantur in nos ita penitus miserationum conclusisse precordia, ut nullam de pietatis affectu anime uiscera concipiant indulgentiam parituram, sic stabilitis contractibus iuramenti sinum misericordie aperimus, atque illa  cunctis Deo placita misereri censemus, ut nos nec iuramenti teneat cautio reos, nec inhumanitas faciat exsecrandos. Occurrere certe miserorum ruinis debet subsidio unusquisque quo ualet, et ex releuatione aliene uindicte a se Dei amouere uindictam; libat enim Domino prospera qui ab afflictis pellit aduersa. Unde Iob iuuante passionis experientia, impendens patientibus passionis sue patientiam memorabat, suarum uirtutum catalogum texens inter cetera sic connectit: »Benedictio perituri super me ueniebat, et cor uidue consolatus sum .« Et paulo post: »Flebam quondam super eo qui afflictus erat, et compatiebatur anima mea pauperi .« Hinc et Salomon: »Erue eos qui ducuntur ad mortem, et qui trahuntur ad interitum liberare  ne cesses .« Quibus sancte auctoritatis instructi decretis, nec sanctum nomen profanasse nos constat, quod nullatenus pro sanandum ius nostre predicationis insinuat, et, indulgentie uisceribus adapertis, licet oris sui professione damnati difficile mereantur absolui, iuxta quod scriptum est: »Sanguis tuus super caput tuum, os enim tuum locutum est aduersum te ;« et iterum: »Ex ore tuo condemnaberis, et ex ore tuo iustificaberis ,« tamen pietatis intuitu, et parcendi uiam pandimus, et misericordiam prorogamus; huius sane promissionis incaute crudam cruentamque temperare sententiam, illa quam maxime compellimur causa, quod hec duo  mala licet sint omnino cautisime precauenda, tamen si periculi necessitas ex his unum temperare compulerit, id debemus resoluere, quod minori nexu noscitur obligari; quid autem ex his leuius, quidue sit grauius pietatis acumine uestigemus. Etenim dum periurare compellimur, creatorem quidem offendimus, sed nos tantummodo maculamus. Cum uero noxia promissa complemus, et Dei iussa superbe contemnimus, et proximis impia crudelitate nocemus, et nosipsos crudeliori gladio trucidamus. Illic enim duplici culparum telo percutimur, hic tripliciter iugulamur. Restat ergo ut eo nostra pergat sententia quo misericordie patuerit uia, que ita in Domino probatur accepta, ut plus iam cupiat quam sacrificia ueneranda, dicente ipso: »Misericordiam  uolo et non sacrificium .« Hac indulgentie concessa licentia miserationis ipsius opus in gloriosi principis potestate redigimus, ut quia Deus illi miserendi aditum patefecit, remedia pietatis ipse quoque non deneget. Que ita principali discretione moderata persistant, ut et illis sit aliquatenus misericordia contributa, et nusquam gens aut patria per eosdem aut periculum quodcunque perferat aut iacturam, hec miserationis obtentu temperasse sufficiat. Ceterum, quecunque iuramenta pro regie potestatis salute, et contutatione gentis et patrie, uel hactenus sunt exacta, uel deinceps exstiterint exigenda, omni custodia, omnique uigilantia indissolubiliter decernimus obseruanda, a membrorum truncatione mortisque sententia religione penitus  absoluta. Sed ne prauarum mentium uersuta nequitia nosmetipsos ad periurii quandoque deuocet culpam, nec a sancte fidei regula hanc asserat uenire sententiam, tam diuine auctoritatis oracula quam precedentium Patrum asserta huic narrationi curauimus innectenda. Etenim immutabilis deitatis licet dicta sint firmissima, crebro tamen eius et iuramenta leguntur et penitentia, que in sacris exstant mysteriis adoperta. Iurare namque Dei est a se nullatenus ordinata conuellere, penitere uero eadem ordinata cum uoluerit immutare. Sic enim per Hieremiam dicit: Repente loquar aduersum gentem, et aduersum regnum, ut eradicem, et destruam, et disperdam illud. Si penitentiam egerit  gens illa super malo suo quod locutus sum aduersus eam, agam et ego penitentiam super malo quod cogitaui, ut facerem ei . Et per Ezechielem. »Si dixero iusto uiro quod uita uiuat, et conuersus a iustitia sua fecerit iniquitatem, omnes iustitie eius obliuioni tradentur, et iniquitate sua quam operatus est in ipsa morietur. Si autem dixero impio: Morte morieris, et egerit penitentiam a peccato suo, uita uiuet, et non morietur .« Si ergo nostra conuersio sic diuinam mutat sententiam, cur miserorum tante lacryme, uel pressura tam crudam non temperant ex miseratione uindictam? Hinc etiam Isrelitico populo sepe ultio promissa suspenditur, et Niniuitarum perditio diuine sententie permutatione sedatur. At  uero illustrium laudum titulo preclarus auctor Ambrosius, in libro de Officiis primo, huiusce rei causa sic loquitur: Est etiam contra officium nonnunquam promissum sacramentum custodire, ut Herodes, qui iurauit quoniam quidquid petitura esset, daret filie Herodiadis et necem Ioannis prestitit, ne promissum denegaret . Nam de Iephte quid dicam? Qui immolauit filiam, que sibi uictori primum occurrerat, quo uotum impleret quod spoponderat ut quidquid sibi primum occurrisset, offerret Deo . Melius fuerat nichil tale promittere, quam promissum soluere parricidio. Item in libro tertio: Primum ergo sincerum oportet esse affectum, et unusquisque simplicem sermonem proferat, uas suum in sanctitate  possideat, nec fratrem circumscriptione uerborum seducat, nichil promittat inhonestum, ac si promiserit, tolerabilius est promissum non facere, quam facere quod turpe sit. Sepe plerique constringunt se iusiurandi sacramento, et cum ipsi cognouerint promittendum non fuisse, sacramenti tamen contemplatione faciunt quod spoponderint, sicut de Herode suprascripsimus, qui saltatrici premium turpiter promisit, crudeliter soluit, turpe est quod regnum pro saltatione promittitur, crudele quod mors pro professa iurisiurandi religione datur. Quanto tolerabilius tale fuisset periurium sacramento? Et pauca de Iephte disputans: Miserabilis necessitas que soluitur parricidio. Melius est uotum non soluere quam id, quod sibi is cui promittitur  nolit exolui. Et post paululum: Non semper igitur promissa soluenda omnia sunt. Denique ipse Deus, sicut Scriptura indicat, frequenter mutat suam sententiam.

uir quoque sanctissimus Augustinus, uestigationis acumine cautus, inueniendi arte precipuus, asserendi copia profluus, eloquentie flore uenustus, sapientie fructu fecundus, hec in suis narrat affatibus: Duo sunt omnino genera mendaciorum, in quibus non magna culpa est, sed tamen non est sine culpa cum aut iocamur, aut promisimus mentimur; illud primum in iocando non est perniciosissimum, quia non fallit, nouit enim ille cui dicitur ioci causa esse dictum, secundum autem minus est, ideo quia retinet nonnullam beneuolentiam. Idem ipse: Non auferat  ueritas misericordiam,  nec misericordia impediat ueritatem, si enim pro ueritate, aut quasi rigida ueritate oblitus fueris misericordiam, non ambulabis in uia Domini, in qua misericordia et ueritas obuiauerunt sibi . 124 Beatus etiam papa Gregorius, et uite meritis honorandus, atque in ethicis assertionibus pene cunctis merito preferendus, sic in libris infert moralibus: Quia ergo Beemoth iste tam inexplicabilibus modis ligatur, ut plerumque mens in dubio adducta, unde se a culpa soluere nititur, inde culpa arctius astringatur, recte dicitur: Nerui testiculorum eius perplexi sunt, argumenta namque machinationum illius, quo magis relaxantur ut relinquant, eo magis implicantur ut teneant. Est tamen quod ad destruendas  uersutias utiliter fiat, ut cum mens minori et maximo peccato constringitur, si omnino nullus sine peccato aditus euadendi patet, minora semper eligantur, quia et qui murorum ambitu ne fugiat, clauditur, ibi se in fugam precipitat, ubi breuior murus inuenitur. Nostri quoque seculi doctor, egregius Ecclesie catholice nouissimum decus, precedentibus etate postremus, doctrine comparatione non infimus, atque, et quod maius est, iam seculorum finitorum doctissimus, cum reuerentia nominandus Isidorus in libro sententiarum, secundo hec pro tali narrat negotio: Non est conseruandum sacramentum quod male et incaute promittitur, uelut si quispiam adultere perpetuam cum ea permanendi fidem polliceatur. Tolerabilius est enim non implere sacramentum  quam permanere in stupri flagitio. Similiter in Synonymis: In malis promissis rescinde fidem, in turpi uoto muta decretum, quod incaute uouisti, impia est promissio que scelere adimpletur. Hec de sacris paginis auctoribusque precipuis breuissime sufficiat prelibasse. Nam plurima colligere poterit qui hec attentius legendo quesierit. Ceterum quibus hec nequaquam sufficiunt, uel hec sumant cum rubore silentium, quia optat uas electionis anathema esse a Christo pro fratribus suis quam perdurare crudelibus in delictis.

III. Tertio ratiocinationis alloquio doluimus contra priora monita Patrum uota, perniciosissima posterorum, nam quanto frequentius illi noxia uetuerunt, tanto studiosius isti perpetrare uetita non quiescunt. Sicque per contrarium quod penitus occumbere debuit,  insultare non desinit, et res que tot excisa decretis arescere potuit, ad uicem Lernei capitis  truncata uirescit. Denique quod non sine magno dolore dicendum est, reperiuntur quamplurimi negotio muneris perituri mercari uelle gratiam Spiritus sancti, dum ille premium donat, ut pontificalis ordinis sui sublime culmen accipiat oblitus uerborum Petri qui dixit ad Simonem: »Pecunia tua tecum sit ad perditionem, quoniam donum Dei existimasti per pecuniam possidere .« Proinde quia et usitatum est tamen malum, et maiorum frequenter constat mucrone succisum, nos quoque huic uulneri canceroso ignitum quod superest adhuc iniicimus ferrum, decernentes omnino, ut quicunque deinceps propter accipiendam sacerdotii dignitatem,  quodlibet premium fuerit detectus obtulisse, ex eodem tempore se nouerit, anathematis opprobrio condemnatum atque participatione Christi corporis et sanguinis alienum, ex quo illum constat exsecrabile Christi perpetrasse flagitium. Quod si aliquis exstiterit, qui accuset, ille qui hunc ordinem munerum fuerat acceptione lucratus, et suscepto honoris gradu priuetur, et in monasterio sub perenni penitentia religetur; illi uero qui hac causa munerum acceptatores exstiterint, si clerici fuerint honoris amissione mulctentur. Si uero laici, anathemate perpetuo condemnentur.

Iu. Quarte congregationis euentu obuius sese nobis intulit pontificalis culminis lapsus, quoniam ante flere quam disponere compulsi ex ordine sumus;  nam dum secundum carnis assumpte mysterium Ecelesie sue fuerit dignatus caput existere Christus, merito in membris eius intentio episcoporum officia peragere cernitur oculorum. Ipsi enim de sublimioribus celsitudine ordinis regunt, et disponunt subiectas multitudines plebium; unde quanto ipsi fiunt ductores, tanto meritorum lumine debent prefulgere, quapropter omnes episcopi inter cetera uirtutum ornamenta nitore carnis debent propensius enitere, ut ex hoc audientes munditiam appetant, ex quo doctores immunditia non deturpat, adeo ut si deinceps episcopi detecti fuerint exsecrabilibus flagitiis cum quibuslibet feminis pollui, ac familiari peculiaritate uersari, nouerint se irreuocabili sententia Patrum ulcisci, id est, et loci et ordinis dignitate priuari.

 u. Quinte actionis impulsu peruenit ad totius concilii sacrum auditum quosdam sacerdotes et ministros, obliuiscentes maiorum et ueterum constitutorum, aut uxorum, aut quarumcunque feminarum immunda societate et exsecrabili contagione turpari, et pessima cordis obstinatione, tam sacris litteris quam Patrum regulis obuiantes, nec leui quidem respiramine contemplantes quod scriptum est: »Sancti estote, quoniam et ego sanctus sum , dicit Dominus;« et illud Apostolicum: »Mortificate membra uestra, que sunt super terram ,« id est, fornicationem et immunditiam, concupiscentiam malam, et auaritiam, quibus quanto est pertinacior uis in malis, tanto austerioribus conuenit obuiare decretis. Propter quod flagitiis detectis  specialiter hoc a sancto concilio definitur, ut omnes episcopi id ipsum in suis querere sollicite curent. Et cum hoc uerissime reperire potuerint, omnes placita cautione taliter distringant, ut nunquam ulterius tam abominanda committant. Mulieres uero seu libere sint, seu ancille tam turpiter sociate, ita omnimode separentur, aut certe uendantur, ut ulterius ad consocios sui criminis reuertendi omnem habeant aditum denegatum. Illi uero, si omnino cerceri nequiuerint, usque ad exitum uite sue monasteriis deputati disciplinis monasticis maneant omnino subiecti.

uI. Sexte discutionis obiectu, quorumdam male sibi consciorum patuit denotatum elogium. Nam relatum est nobis quosdam subdiaconos postquam ad sacri  ordinis peruenerint gradum, non solum carnis immunditia sordidari, cum scriptum sit: »Mundamini qui fertis uasa Domini  quoque uxoribus copulari, asserentes hoc ideo sibi licere, quia benedictionem a pontifice nesciunt percepisse. Proinde, omni excusationum discisso uelamine, id precipimus obseruari, ut cum iidem subdiacones ordinantur cum uasis ministerii benedictio eis ab episcopo detur, sicut in quibusdam Ecclesiis uetustas tradit antiqua, et sacra dignoscitur consuetudo substare prolata, omni penitus ab illis sorde mulierum ac familiaritate remota. Quod si hoc uulnere deinceps fuerint sauciati, mox erunt sub penitentie oneribus usque ad extremum uite monasteriis religandi.

 uII. Septime assertionis accessu adiit cetum nostrum tam inuerecunda progressio, quam ignobilis ac detestanda presumptio, quosdam enim aut euentu necessitatum, aut metu periculorum, ab episcopis sumpsisse nouimus ecclesiasticarum officia dignitatum. Et quoniam cum illis hec imponerentur, id sibi fieri noluisse testati sunt, idcirco id spernere atque ad pristina pertentant coniugia moresque redire, tam nequiter celestia iura soluentes, quam prompte seculi exstant illecebris inhiantes. Qua de re nosse nos conuenit, quod episcopalis eminentie culmen non immerito sacris omnibus esse summa percensuit, que ceteris sacerdotibus exercenda perhibuit, scilicet templorum Dei sacrationem, chrismatis benedictionem, sacrorumque ordinum  restitutionem, que tandiu aliter ordinata persistunt, quam excellentissime conferuntur, quia et tanto ab eis singulariter impenduntur, quanto eidem summo culmini peragenda seruantur. Quomodo ergo qui ea in se recipit a se reiicere poterit, cum hec a nullo altero conferri quam a solis pontificibus nouit, quibus nec ligata solui, nec soluta potuerunt ab aliquo religari? Sic enim ad Petrum ueritas ait: Quodcumque ligaueris super terram erit ligatum et in celo, et quodcunque solueris super terram erit solutum et in celo , nequaquam aliquando poterit profanari quod diuine iussionis simulque apostolice traditionis auctoritate sacrum noscitur exstitisse. uerum sicut sanctum chrisma collatum et altaris honor euelli  non queunt, ita quoque sacrum decus honorum, quod his compar habetur et socium, qualibet fuerit occasione perceptum, manebit omnimode inconuulsum. Ad exstirpandum uero radicitus huius callide machinationis inutile argumentum, id sibi rationabiliter dari noluerunt, in obiectu quod sacrosancti baptismatis inappreciabile donum est semper, et sepe non solum nolentibus, uerum etiam  nescientibus impartitur, sed hoc a nullo penitus profanari permittitur. Quod si et hic opponitur, necdum rationis capacem existere qui hoc probatur accipere, hinc omnimodo cognoscant, quia si maiores impune non deserunt quod paruuli uel nesciendo uel nolendo percipiunt, quanto magis non conuenit uiolari, quod pro mortis aut penarum euadenda pernicie  occulta Dei dispensatione dignoscitur obuenisse? Recedant ergo talium desideriorum sine uerecundia impuderati fauores, et licet inuiti perceperint quod non merebantur habere, libenter tamen ac celeste retineant meritum, quod nolendo propter terrene consecuti sunt necessitatis euentu, ut tam inuiti appetant bona diligere, quam sponte uidentur desidentes impugnare. Quod si quis post hoc perennis dispositionis edictum non sinceriter sacris inheserit cultibus, et abiiciens a se gratiam quam accepit, relabitur ad coniugium, moresque seculi attentauerit, uel eum redire ad hoc constiterit, mox omni ecclesiastici ordinis dignitate priuetur, et ut apostata a sancte Ecclesie liminibus, et societate fidelium  habeatur prorsus exclusus, monasterii claustris donec uixerit sub penitentia retrudendus.

uIII. Reperimus quosdam diuinis officiis mancipatos, tanta nescientie socordia plenos, ita litterarum et discipline ignaros, ut nec in illis probentur instructi competenter ordinibus, qui quotidianos uersantur in usus. Proinde sollicite constituitur atque decernitur ut nullus cuiuscunque dignitatis ecclesiastice deinceps percipiat gradum, qui non totum psalterium, uel canticorum usualium et hymnorum, siue baptizandi perfecte nouerit supplementum. Illi sane qui iam honore dignitatis funguntur, huiusce tamen ignorantie cecitate uexantur, aut sponte sumant intentionem necessaria perdiscendi, aut a maioribus ad lectoris exercitia cogantur inuiti. Absurdum  siquidem est eos, qui ceteros simpliciores et laicos habent docere, quibus et discipline et uite debent esse ueluti quoddam speculum, ad alicuius ordinis, uel dignitatis promoueri statum, qui legem Dei ignorant, nec litterarum saltem mediocritate sunt insigniti. Nullus igitur ad sacra Dei mysteria tractanda ueniat illotus aliquis, ignorantie tenebris cecutiens, sed solus is accedat quem morum innocentia et litterarum splendor reddunt illustrem, aliter ordinaturis et ordinandis imminente in posterum Dei et eius Ecclesie uindicta.

IX. None intentionis admonitu detecta est ingluuies horrenda uoracium que dum freno parcimonie non astringitur, religioni contraire monstratur, dicente enim Scriptura: »Qui spernit minima paulatim  decidit ,« illi tante edacitatis improbe grassantur, ut celestia et pene summa contemnere uideantur. Et etiam quicumque quadragesime dies que anni totius decime putantur, que et in oblatione ieiunii Domino consecrantur, quibus etiam saluberrima conditio humani generis expiatur, dum a quatuor mundi partibus 125 ad hanc homo religionem crediturus adducitur, et quatuor elementis formatur, et propter transgressionem Decalogi quater decies conuenienter affligitur, illi qui temerarie hec omnia contemnunt, nec uoracitatis ingluuiem frenant, et quod peius est Paschalia festa illicitorum esuum perceptione profanant, quibus ex hoc adeo acerrime interdicitur, ut quisquis sine ineuitabili  necessitate, atque fragilitate, et euidente languore, seu etiam impossibilitate etatis, diebus Quadragesime esum carnium presumpserit attentare, non solum reus erit resurrectionis Dominice, uerum etiam alienus ab eiusdem diei sancta communione, et hoc illi cumuletur ad penam, ut ipsius anni tempore ab omni esu carnium abstineat gulam, quia sacris diebus abstinentie oblitus est disciplinam. Illi uero quos aut etas incuruat, aut languor extenuat, aut necessitas arctat, non ante prohibita uiolare presumant, quam a sacerdote permissum percipiant.

X. Decime collocutionis assensu molestis actibus quibus sagax indagatio pietatis obuiaret, decreuit,  non tam bene regendi licentia, quam se mansuetudo impugnasse probatur, satis  illi et gloriosi principis et decreto sancte synodi huius contradictum esse conspeximus. Ita enim sanctus Spiritus per utrasque definitiones mortalium corda perflauit, ut uitali flatu uerborum inposterum omnem exureret male concupiscentium rabiem animorum. Actum namque est definitionibus ipsis ut, quia pietatis diuine in comprehensibilis natura se conditioni mortalium in unione persone coniunxit mysterio redemptionis humane, nos quoque membra capitis huius et perfidie malum et concupiscentiam, que »radix malorum est omnium ,« et »auaritiam que inuenitur seruitus idolorum « pari simul igne ac mucrone totoque  artificio radicitus euellamus ac desecemus. Ab hinc ergo deinceps ita erunt in regni gloriam preficiendi rectores, ut aut in urbe regia, aut in loco ubi princeps decesserit cum pontificum maiorumque palatii omnimodo eligantur assensu, non forinsecus cetu, aut conspiratione paucorum, aut rusticarum plebium seditione tumultuosa, sed erunt catholice fidei assertores, eamque et hanc que imminet Iudeorum perfidiam et cunctarum heresum iniuriam defendentes, erunt actibus iudices et uita modesti, erunt in prouisionibus rerum parci plus quam extenti, ut factione Scripturarum uel definitionum qualiumcunque contractus a subditis, uel exigant uel exigendos intendant, erunt in conquisitis obligationis gratissime rebus non prospectantes proprii iura  commodi, sed consulentes patrie atque genti. De rebus congregatis ab eis, illas tantum sibi uendicent partes quas dictauerit auctoritas principalis uerum; quecunque inordinata reliquerint, hereditabunt successores proprii eorum, et ante regnum iustissime conquisita, aut filii, aut heredes capiant iure proximitatis. De affinium successione uel munere, quamuis inordinata relicta sint, aut primo tantum filiis, aut heredibus frequenter proficiant uel propinquis. Ita in eorum cunctis actibus, moribus atque rebus priuate legis auctoritas erit ualitura, ut et perenniter maneat inconuulsa, et non prius apicem regni quisque percipiat, quam se illam per omnia suppleturum iurisiurandi taxatione definiat. Cui etiam legi uel decreto episcopali, non solum in futuro  sed etiam in presenti reuerentiam apponentes, decernimus, ut quicunque detractor et non potius uenerator decreti eiusdem atque legis esse maluerit, siue religiosus ille sit, siue laicus, non solum ecclesiastica excommunicatione plectatur, uerum et sui ordinis dignitate priuetur.

XI. Undecime occasionis articulo decretorum uniuersalium perenne dedimus firmamentum, scientes quod multimoda semper Deus oppositione iudiciorum erumnas releuat oppressorum; et sicut malis exigentibus hominum permittit exerceri penurias ultionum, ita cum uoluerit grauedines releuat pressurarum; hinc et decreta precedentium Patrum ad contentionis iurgium radicitus euellendum rite synodalem  fieri censuere conuentum, ut illic de diuersitate iudiciorum protense lites habeant terminum ubi sanctus Spiritus uniuersalem coadunauerit cetum. Ab hoc ergo Spiritu sancto successiones quelibet in posterum aut impune ualeant commoueri, ut generalitas tuta ualeat consistere, plena decernimus unanimitate connexi, ut quecumque pro fidei causis ecclesiasticisque negotiis aut in preteritis gestis, aut in presentibus constitutis, aut in futuris etiam decretis, uel sunt uel fuerint definitione conscripte uniuersalis auctoritatis, nullus deinceps contradicere audeat, nullus uertere presumat, nullus non implere contendat. Nam si quis ex religione contra hec inobediens, aut susurrans, aut certe lacerator, aut inuidus, ac non potius eorumdem factor exstiterit,  gratia et honoris sui et communionis sacre lugeat amissione multatus. Cum uero aut quelibet sancta synodus agitur, aut pacifice inter pontifices quidpiam definitur, si pauciores per nescientiam uel contentionem forte dissentiant, aut commoniti a plurimorum cetu cum dedecore confusionis abscedant, aut excommunicationis annue sententiam luant.

XII. Duodecime questionis propositionem, sacratissimi principis obsecrationem, piissima pro Iudeorum abominabili ac nefanda perfidia exsecranda, nostro cetui perpatuit causa, quam idcirco in fine sententiarum censuimus esse ponendam; quoniam eamdem gentem delicti sui merito retroductam per diuine sanctionis oracula capite positam, deflemus  nunc esse in cauda, sed quia Christus ut pro nobis, ita quoque pro illis mortuus est, iuxta quod ipse ait: »Non sum missus nisi ad oues que perierant domus Isrel ,« necessarium duximus summam pro eis impendere curam, pro quibus »suam ponere non dedignatus est animam « id quoque principali clementia deuotissime approbante, que ob hoc sui regni apicem a Deo solidari preoptat, si catholice fidei pereuntium turmas acquirat, indignum reputans orthodoxe fidei principem sacrilegis imperare, et infidelium societate pollui. Nihil aliud pro his ex nostra sententia definitur, quam ut decreta concilii Toletani, quod diue memorie Sisenandi regis aggregatum est tempore, a nobis ac posteris  omnimoda suppleantur intentione. Qui autem ab eiusdem synodi uoluerit sententia dissentire, ut uere sacrilegum, nouerit se condemnari. Diuine Trinitatis inseparabile nomen sicut inspiratione mirabili nostrum tractatum primordio illuminauit, ita consummatione sublimi eumdem iam perficiendo concludat, ut in illo sit nostrum explicuisse a quo nobis fuit inchoasse. Damus ergo gloriam et honorem eidem sancte et indiuisibili Trinitati, que nobis et hec dicere contulit, et in se dicta compleuit, que reformauit in extremitate seculorum remedia etatum, et resoluit ligamina uinculorum. Sit gratiarum salus et benedictio exercituum Domino superserenissimo Reccesiuntho, principe  glorioso, gratiarum actio, et reuerentie plenitudo a nobis omnibus in commune ipsi clementissimo principi, bonorum gratifico largitori, cui uotorum instantia benigna Deus attulit complenda, cuius dispositio piissima pressurarum remouit exitia, cuius temporibus confert iustitia uigorem, et exuberat omnia opulenta, cui Dominus, post presentis eui tempora diuturnam cum sanctis omnibus tribuat in remuneratione coronam. Nos autem omnes hanc decretorum seriem iustorum et recte fidei, uel pietatis, ac iustitie fontem manantem, coram Deo et angelis eius orthodoxis omnibus et nunc et in futuro impensius commendamus, obsecrantes ut hanc et reuerenter adimpleant, et ab emulis benigne defendant.  Contemnentibus autem eam diuine seueritatis ultio pauenda proueniat; obseruantibus autem omnia profluens pax perpetua et gloria sempiterna contingat. Huius quoque sententie fortitudine uel uigore decreti nostri seriem quam in serenissimi Domini nostri Reccesiunthi regis edidimus nomine, pro rebus a diue memorie patre suo quolibet titulo exquisitis decernimus omnino constare; legem denique quam pro exsecranda principum horrenda cupiditate idem clementissimus edidit princeps simili robore firmamus, atque ut futuris retro temporibus modis omnibus obseruetur, pari sententia decreuimus; que etiam ne taciturna temporum uel obliuiosa uetustate deserantur, huic nostre constitutioni decreuimus  utraque innectenda, ita cunctorum memorie commendamus, ut a cunctis regulis superius ordinatis nequaquam maneant segregata. Cetera quoque decretorum nostrorum iudicia, que ab hac sancta synodo noscuntur esse confecta, si quis conuellere forsitan decreuerit, aut temere implere neglexerit, uel infringere quandoque uoluerit, per iudicium omnipotentis Dei anathema sit. Soli autem Deo nostro gloria in secula seculorum. Amen.



Subscriptio episcoporum numero LIX. Decretum uniuersalis concilii editum in nomine principis.

Soliditatem reddidisse fracture atque fecisse consurgere quod exstiterat collisum, et incrementum  est huius mercedis et plenitudo consummate perfectionis. Ponderi etenim collidentis ruine si equalium proximorum cura conuenit obuiare, quanto grandioris erit culpe prelibate incurie discrimen incurrere, si non quo ualent, ex communi onere sibi commissos procurent populos sublimare! Properandum ergo est inter ruinas collisionum cateruas eripere collisorum, ut ex hoc iugiter et ultra nec uigorem nocendi habeat exsecranda pressura, et omnis compressus nouerit sancte sanctionis esse sibi collata remedia.

Cum decursis ergo temporibus dure damnationis sese potestas grauis attolleret, et in subiectis populis impiorum dominatus non reformaret  iura regiminis sed excidia ultionis, aspeximus subditorum statum non ex ordine uegetari rectoris, sed deiici ex grauedine potestatis. Contraxerunt enim reges elata fastigia in bifronti dissidio motoris, et aut in culpis lex ardua seuiebat, aut in spoliis fauorem lex uoluntaria commodabat, inde mestos animos non spes fouebat ex munere, sed tolerantia uexabat in funere. Unde iam in reparationis occursu, non tamen nos abire sola ratio cogit, uerum et ipsa commotio rerum impellit, ut ex omnium deliberatione animorum concordi illa maneat sententia dicti, que et finem ausibus rite ponat illicitis, et consultum saluandis iure ferat populis. Quosdam namque conspeximus reges, postquam fuerint regni  gloriam assecuti, extenuatis uiribus populorum regie proprie congerere lucrum, et, obliti quod reges sint uocati, defensionem in uastationem conuertunt, et uastationem defensione pellere defugiunt, illud grauius innectentes quod ea que uidentur acquirere non regni deputant honori uel glorie, sed ita malunt in suo iure confundi, ut ueluti ex debito decernant hec in liberorum posteritatem transmitti. Quamobrem in proprietatis illa conantur redigere sinu, que pro solo constat illos imperii percepisse fastigium, et illud in iuris proprii collocant antro, quod populi utilitatis acquisitum esse constat obtentu. Nam numquid ad illos, aut populorum aduentus, aut rerum poterat concurrere census, nisi exstitissent glorie sublimati  culminibus, aut ab equalibus illi potuerint rerum coaceruatione ditari, nisi per subiectos glorioso apice potuissent attolli? Omnia recte totius plebis memoria subiecta ad principale caput reuelat, attentum debite iussionis obtutu negotiorum ab illo prospectant remedium, cui modo gratum, modo debitum irrogant censum. 126 Regalis proinde orthodoxa sublimitas hec cuncta sibi debere conuincit, ex quo se regem recognoscit, et inde conquisita non alteri quam sibi iuste defendit. Unde non persone, sed potentie subdi hec debere non ambigit. Regem eterna iura faciunt, non persona, quia non constat sui mediocritate, sed sublimitatis honore. Que ergo honori debeant honori deseruiant, et que reges accumulant regno relinquant,  ut quia eos regni gloria decorat, ipsi quoque regni gloriam non extenuent, sed exornent. Habeant deinceps iure conditi reges in regendo iudicia iusta, in parcendo pectora prompta, in conquirendo studia parca, in conseruando uota sincera, ut tanto gloriam regni cum felicitate retentent, quanto iura regiminis et mansuetudinis conseruauerint et equitate direxerint promisse premium ditionis. Ne non prodisse putetur ex fomite rationis, reuelare conuenit euidentissima specie operis, ut ex illo nos idoneos assertores habeat probitas ueritatis, ex quo semper semetipsam reseruauerit qualitas actionis. Ecce enim ita ex gentis nostre mediocribus maioribusque personis multos hactenus corruisse reperimus  et deflemus, ut eorum agnitis ruinis non aliud possimus quam diuine iudicia considerare promissionis, quorum domorum spolia et potentiarum diuitias simul ac predia ita conspicimus prorsus exinanita, ut nec fisci usibus commoda, nec palatinis officiis reperiantur in remedium salutare collata. Cuius rei serie ex utroque concurrente, dum et iudicatos sententia iudiciorum elisit, in eorum bonis ad ipsorum uicem munificatus nemo surrexit, pene non tenuisse disciplinam in ordine, sed defectum posuisse pensantur in gente, illo maiori salutis dispendio cumulato, quia tam hec que a iudiciis uigor iudiciorum abstraxerat quam illa que qualiscunque prouentus ordine profligationis contriuerat, tota proprietatis principum amplitudo in sinum sue receptionis incluserat.  Sicque solo principali uentre suppleto, cuncta totius membra gentis uacuata languescerent ex defuncto. Unde uenit ut nec subsidium mediocres, nec dignitatem ualerent obtinere maiores, quia dum solius potestatis uigor maxima occupauit, totius plebis status nec minima iura defendit, atque cum omni palatino officio simulque cum maiorum minorumque conuentu, nos omnes, tam pontifices quam etiam sacerdotes et uniuersi sacris ordinibus famulantes, concordi definitione decernimus et optamus, ut omnis conquisitionis profligatio in omnium rerum uiuentium immobiliumque, et moueri ualentium corpore uel specie, forma uel genere, que a gloriose memorie Cindasiuntho rege a die quo in regnum dignoscitur conscendisse repertus, quolibet modo exstiterit,  omnia in serenissimi atque clementissimi domini nostri Reccesiunthi principis perenni transeant potestate et perpetuo deputentur in iure, non habenda parentali successu sed possidenda regali congressione: ita ut iuste sibi debita quisque percipiat, et de rebus ad remedia subiectorum quecunque elegerit principis uoluntas exerceat, illis tantummodo exceptis que memoratus diue memorie Cindasiunthus princeps ante regnum aut ex propriis, aut ex iustissime conquisitis uisus est habuisse. In quibus cunctis filiis una cum glorioso domino nostro Reccesiuntho rege maneat diuisio libera, et possessio pace plenissima. Sed ille res quas predictus princeps de iustis prouentibus filiis suis, uel quibuslibet iustissime uisus est contulisse uel reliquisse omnes in  eorum iure maneant inconuulse, illa huius negotii seruata ueritate, ut quia grata uoluntas domini nostri Reccesiunthi regis reddere decernit unicuique iustissime debita, nemo inuasionis calumniam moueat, aut damna requirat preter que gloriose memorie genitorem eius quedam indebite habuisse constiterat.



Lex edita in eodem concilio, imperante principe glorioso.

In nomine Domini, Flauius Reccesiunthus rex, eminentie celsitudo terrene tunc salubrius sublimia probatur appetere, cum saluti proximorum pia cernitur compassione prodesse, unde solet contingere ut plus commodi de aliena salute conquirat, quam  de propria humilitate quisque proficiat. In multis enim quia multorum salus attenditur, maioris lucri summa perficitur. Ipsi autem, quia priuati commodi fructus appetitur, non satis est si unius beneficii premium conquiratur. Hinc et illa regendarum tantumdem salus est plebium, que non suos fines priuata uoluntate concludit, sed que uniuersitatis limites communi pietatis lege defendit. Quapropter ne salutaris ordo imperialibus uideatur uerbis potius obtineri quam pactis, de sublimitatis obtentu declinamus ad uota supplicum tranquille uisionis aspectum, ut inde salutaris compassio habeat commodum, unde plebes adepte fuerint supplicationis effectum. Cum ergo precedentium serie temporum immoderatior auiditas principum sese prona diffunderet  in spoliis populorum et augeret eis proprietatis censum erumna flebilis subiectorum, tandem superne respectionis affectu nobis est diuinitus inspiratum, ut quia subiectis regibus reuerentiam dederamus, principum quoque excessibus retinaculum temperantie poneremus. Proinde sincera mansuetudinis deliberatione tam nobis, quam cunctis glorie nostre successoribus affuturis, Deo mediante, legem ponimus, decretum diualis obseruantie promulgamus, ut nullus regum impulsionis sue quibuscunque motibus aut factionis, scripturas de quibuslibet rebus alteri debitis ita extorqueat, uel extorquendas instituat, quatenus iniuste ac uiolenter indebitarum sibi quisque probare possit dominium rerum. Quod si alicuius gratissima uoluntate quidpiam  de rebus a quocunque perceperit, uel euidenti prestatione lucratus aliquid fuerit, in eadem scriptura patens uoluntatis prestite conditio annotetur, per quam aut oppressio principis, aut conferentis fraus euidentissime detegatur, et si patuerit a nolente fuisse scripturam exactam, aut resipiscat improbitas principis, et euacuet quod male construxit, aut certe post eius mortem ad eum cui exacta est scriptura, uel heredes eius, res ipse sine cunctatione debeant reuocari. Ille autem res, que remota omni comprehensionis argumentatione, sed mera libidine directo modo transierunt in principis potestatem, in eis perenniter iure perdurent, et quidquid ex rebus ipsis idem princeps ordinare uoluerit, sue potestatis arbitrio subiacebit. uerum ut omne huius negotium  actionis roboret sinceritas ueritatis, cum quarumcunque rerum scripture in principis nomine exstiterint, ab his quos elegerit princeps diligentissime perquirantur, si non aliquod indicium aut de impressione principis, aut de fraude scripturam facientis modo quocunque cognouerint. Ac sic aut rite facta series scripture permaneat, aut irrite confecta uanescat.  Similis quoque sententia de terris, uineis atque famulis obseruetur, si sine scripture textu tantummodo coram testibus quolibet pacto fuerit definitio. De rebus autem omnibus a tempore Simitillani regis huc usque a principibus acquisitis, aut deinceps si prouenerit acquirendis, quecunque forsitan princeps inordinata siue reliquit, siue reliquerit, que pro regni apice probantur acquisita fuisse, ad successorem tantummodo regni decernimus pertinere, ita habita potestate, ut quidquid ex his elegerit facere, liberum habeat uelle. In illis autem rebus que ipsis aut de bonis parentum, aut de quorumcunque prouenerint successionibus proximorum, ita eidem principi eiusque  heredibus legitimis hereditatis iura patebunt, sicut etiam ceteris lege uel concessione  paterna patuisse noscuntur. Quod si aliquid de rebus quorumcunque parentum aut proximorum non solum successione, sed etiam qualibet collatione, aut quocunque contractu ad ius ipsius peruenisse patuerit, si contingat hec inordinata relinqui, non ad successorem regni, sed et ad filios uel heredes eius qui conquisiuit specialiter omnis eadem conquisitio pertinebit. Nam de illis rebus que idem princeps ante regnum, aut ex proprio, aut ex iustissimo conquisito dignoscitur habuisse, irreuocabili ordine aut faciendi quod uoluerit potestas manebit, aut certe filiis eius successio plena patebit. Quod si filii defuerint, legitimis heredibus ex his que inordinata reliquerit, hereditario iure adire licebit. Huius sane legis sententia in solis erit principum  negotiis obseruanda atque ita perpetim ualitura, ut non ante quispiam solium regale conscendat, quam iuramenti federe hanc legem se in omnibus implere promittat, quacunque uero aut per tumultuosas plebes, aut per absconsam dignitatem publice machinatum, adeptum esse constiterit regni fastigia, mox idem cum omnibus tam nefarie sibi consentientibus, et anathema fiat, et Christianorum communionem amittat, tam dire percussionis ultione collisus, ut omnis diuini ordinis cultor qui illi communicare presumpserit, simili cum ipso damnatione dispereat, et pena tabescat. Nam si quis legis huius seriem ex officio palatino maleuolendo, aut detrahendo lacerare uoluerit, aut euacuando quandoque ut silenter insultans uel aperte resultans, proloqui detectus  exstiterit, cunctis palatine dignitatis consortiis et officiis mox nudatus, omnium rerum suarum dimidiam partem amittat, et in deputato sibi loco redactus totius palatii maneat societate seclusus. Religiosus etiam qui se in hac culpa deuoluerit, simili rerum proprietatis sue dispendio subiacebit.





INCIPIUNT CAPITULA CONCILII TOLETANI NONI.


     1. Ut de rebus ecclesie nimi episcopi auferant, et qualiter proximi fundatoris ecclesie sollicitudinem gerant.
    2. Ut fundatores ecclesiarum quoadusque uixerint  earum habeant curam, ipsique illic ministros eligant seruituros.
    3. Si de rebus ecclesie pro prestatione aliquid dari dicatur, causa prestiti cognoscatur.
     4. Quod de conquisitis rebus inter ecclesiam et sacerdotis heredes equalis diuisio fiat.
    5. Si episcopus monasterium facit uel parochianam ecclesiam ditat, quartam partem de rebus ecclesie conferat.
    6. Ut episcopus tertiam partem ecclesiasticarum rerum sibi debitam, cui elegerit, conferat.
    7. Ne extra constitutum ordinem morientis sacerdotis heredes rem eius adire presumant.
    8. Ut in scripturis quas sacerdotes uel ministri iniuste fecerint, post mortem habeant annorum numerum computatum.
    9. Quantum commodum si episcopus tollat de ecclesia cuius tumulauerit sacerdotem.
    10. De damnatione filiorum qui ex sacerdotibus et ministris geniti probantur.
     11. Quod seruilibus clericis dare debeant episcopi libertatem.
    12. Quod post mortem sacerdotis in libertate seruis collata annorum tempus debeat computari.
    13. Ut ex libertis ecclesie et personis ingenuis geniti ab obsequiis ecclesie non recedant.
    14. Quod si liberti ecclesie ad eam reuerti noluerint, omnis eorum regula iuri applicetur ecclesie.
    15. De obsequio et disciplina libertorum ecclesie.
    16. Quod liberto ecclesie nichil de rebus suis in alienum liceat transferre.
    17. Ut baptizati Iudei cum episcopis celebrent dies festos.







127 INCIPIT CONCILIUM NONUM TOLETANU Habitum era DCLXIII, anno tertio Reccesiunthi regis. Kal. Nouemb. ab episcopis septemdecim.


 Cum canonice diffinitionis edicto, in Toletana urbe pro peragendo concilio, post dies Kalend. Nouembrium,  anno septimo Reccesiunthi principis gloriosi, in basilica sancte Marie semper uirginis in unum fuissemus Domino fauente collecti, id communi definitione decreuimus ut, capitula que in priscis canonibus minime habebantur inserta, pari promulgarentur sententia, et antiquis iungerentur regulis perenni iugitate mansura, et omni reuerentia conseruanda. Sed quia nequaquam recte subditos iudicat qui non seipsum prius iustitie censura castigat, aptum nobis et expedibile uisum est ante nostris excessibus imponere modum, et sic errata corrigere subditorum. Tunc namque melius iudiciorum exordia dicuntur, cum iudicium ante disponitur, eo quod potius iudicii forma completur cum negotiorum principiis equitas iudicantium antefertur. Ideo exordium  equitatis inchoari a iudicibus debet, ut perfecta iuris causatio limitem apertius formet.

CAP. I. Omnis itaque rei ecclesiastice quantitas sicut remedium uenie tribuit conferenti, ita damnum rite preparat fraudatori. Et ideo nullus sacerdotum uel ministrorum ex rebus ecclesie que in quibuscunque locis a fidelibus largiuntur aliquid auferat, et iuri suo aut cathedre ciuitati connectat. Deuotio enim uniuscuiusque sicut gratanter uotum contulit Deo, ita definiuit quod plenitudo uotorum conseruaretur in loco in quo uelut si locata tenentur, manet gratia offerentis, ita si frustrantur, imminet pernicies defraudantis. uerum ut huius rei potior soliditas habeatur, condignis filiis, uel nepotibus, honestioribusque propinquis eius qui construxit uel ditauit  ecclesiam licitum sit hanc bone intentionis habere solertiam, ut si sacerdotem seu ministrum aliquid ex collatis rebus preuiderint defraudare, aut commonitionis honeste conuentione compescant, aut episcopo uel iudici corrigenda denuntient. Quod  si talia episcopis agere tentet, metropolitano eius hec insinuare procurent. Si autem metropolitanus  talia gerat, regis hec auribus intimare non differant. Ipsis tamen heredibus in eisdem rebus non liceat quasi iuris proprii potestatem proferre, non rapinam, non fraudem ingerere, nec uiolentiam quamcunque presumere; sed hoc solum in salutarem sollicitudinem adhibere, quod aut ut in nullam noxam operatio nocens attingat, aut ut in multam aut partem aliquam salutaris merces assumat. Si quis uero deinceps hec monita temerare uoluerit, et male rapta cum confusione restituet et excommunicationis annue sententiam sustinebit.

II. Cum sepe sit solitum, etiam illa que non debentur prece supplicationis et ui quodammodo extorqueri doloris, quanto magis et sine obstaculo concedi debent exquisita simul et ordine iuris et dolore  compassionis? Quia ergo fieri plerumque cognoscitur, ut ecclesie parochiales, uel sacra monasteria, ita quorumdam episcoporum uel insolentia uel incuria horrendam decidant in ruinam ut grauior exoriatur edificantibus meror, quam instruendo gaudii exstiterat labor, unde pia compassione decernimus ut quandiu earumdem fundatores ecclesiarum in hac uita superstites exstiterint, pro eisdem locis curam permittantur habere sollicitam et sollicitudinem ferre precipuam, atque rectores idoneos in eisdem basilicis iidem ipsi offerant episcopi ordinandos. Quod si tales forsitan non inueniantur ab eis, tunc quos episcopus loci probauerit Deo placitos sacris cultibus instituat cum eorum conniuentia seruituros. Quod si superstitibus eisdem fundatoribus rectores  ibidem presumpserit episcopus ordinare, et ordinationem suam irritam nouerit esse, et ad uerecundiam suam alios in eorum loco quos iidem ipsi fundatores condignos elegerint ordinari.

III. Si sacerdotes uel ministri de rebus ecclesie  quidpiam alicui sub prestationis obtentu concedant, instrumenti causam euidenter exponant, ut hoc aut iuste confecta transactio innotescat, aut fraus incompetens que latet appareat, aliter uero pro huius negotii causa deinceps scriptura confecta non ualeat.

Iu. Sacerdotes uel quicunque illi sunt quibus ecclesiasticarum rerum cura commissa est, quecunque administrationis sue tempore emerint, si de rebus propriis, uel uile, uel parum habuerint, ad ecclesie nomen, cui chartarum presunt instrumenta conficere, procurent. Non enim conuenit ut ecclesia, que suspicit externum efficiat in alieno diuitem, et in suo retineat fraudatorem. Hi uero qui suarum rerum noscuntur habere compendium, ex omni re quam post ordinationis sue diem uisi sunt acquisisse,  siue aliqua sint instrumenta confecta, compensata tam iuris sui quam ecclesiasticarum rerum habitudine, si se utriusque rei quantitas exequauerit, inter ecclesiam et decedentis heredes equo iure conquisitio pertinebit. Si autem quelibet pars maiori cumulo sui iuris excreuerit, maiorem portionem etiam in diuisione percipiet. Quicunque uero de predictis sacerdotibus uel ministris pro sui utilitate atque amicitia uel prestatione, aut quocunque modo, aut per scripture seriem aliquid meruerint a quolibet precipere, in rebus ecclesiasticis non poterunt numerari, sed quod exinde uoluerint facere in ipsorum uoluntatis arbitrio subiacebit, quia si hoc post eorum mortem inordinatum fortasse remanserit, ecclesia hec sibi cui prefuit. uel minister exstiterit, in perpetuum uindicabit.

 u. Bone rei dare consultum, et presentis habetur uite subsidium et eterne remunerationis exspectari cernitur premium. Quisquis itaque episcoporum in parochia sua monasterium construere forte uoluerit, et hoc rebus ecclesie cui presidet ditauerit, non amplius ibidem quam quinquagesimam partem dare debebit, ut hac temperamenti equitate seruata et cui tribuit competens subsidium conferat, et cui tollit damna grauia non infligat. Ecclesiam uero que monasticis non informabitur regulis, aut quam pro suis magnificare noluerit scripturis, non amplius quam centesimam partem census ecclesie cui presidet ibidem conferre licebit, ea tamen cautela seruata, ut unam tantummodo que placuerit ex duabus remunerationem assumat.

 uI. Cum preteritis sanctionibus notissimum habeatur, que de rebus parochialium ecclesiarum pars episcopo conferatur, opportune tamen duximus decernendum, ut si episcopus tertiam quam de rebus eisdem sanctione pariter sibi debitam nouit, aut ipsi ecclesie cuius res esse patebit, aut alteri ecclesie cui elegit conferre decreuerit, et licitum maneat et irreuocabile robur eius sententia ferat.

uII. Propinqui morientis episcopi nichil de rebus eius absque metropolitani cognitione usurpare presumant; quod si is qui recesserit metropolitanus fuerit, successores sententiam eius aut concilium sustinebunt, ne passim hereditatis adeunde danda licentia  de rebus ecclesie, aut non retineat ratio plena, aut fraus non inueniatur illata. Quod si presbyteri aut diaconi fuerint, quos obiisse constiterit, non sine agnitione sui episcopi rem eius heredibus adire licebit. Quisquis sane post hec transgressor inuentus exstiterit, pro his que non exspectato ordine adierit inuasionis damno legis sententie subiacebit.

uIII. Si sacerdos uel minister, dum gubernacula ecclesiarum administrare uidetur, contra Patrum sanctiones de rebus ecclesie defuisse aliquid dignoscitur, non ex die quo talia scribendo decreuit, sed ex quo talia moriendo definita reliquit supputationis ordo substabit, nusquam enim ad triennium temporis pertinebit uita irrite iudicantis, quia status  contractuum initia non sumpsit ab origine equitatis.

IX. Plerique, dum rapinis inhiant ut non debent, aut miserationis opus condigne non implent, aut indebita ipsi miserationi damna permiscent. Ideoque ne amplius misericordia opus exsecrabiliter labatur, id communi decreto sancimus ut, cum pontificem mori contigerit, episcopus qui ad humandum corpus aduenerit, descriptis thesauris atque ornamentis omnibus, si locuples decedentis ecclesia fuerit, non amplius quam libram auri exceptis ornamentis ecclesie cum gratia offerentium auferre pertentet. Si uero minor rebus exstiterit, dimidiam libram sibi licenter usurpet, nam et hec usurpare ipsa ratio nulla permitteret, nisi eius qui conuenit sacerdotis iniurie contemplatione antiquitas hoc usurpata seruasset.  Porro breue descriptarum rerum sub fideli ratione hic qui descripsit dirigere metropolitano curabit. Metropolitanus autem ex eadem morientis ecclesia nichil prorsus auferre presumat, sed solam que ad eum pertinet curam salutarem impendat.

X. Cum multe super incontinentia ordinis clericorum hactenus emanauerint sententie Patrum, et nullatenus ipsorum formari quiuerit correctio morum, usque adeo sententiam iudicantium protractauere commissa culparum, ut non tantum ferretur ultio in auctoribus scelerum, uerum et in progenie damnatorum. Ideoque quilibet ab episcopo usque ad subdiaconum deinceps uel ex ancille, uel ex ingenue detestando connubio in honore constituti filios procrearent, illi quidem ex quibus geniti probantur canonica  censura damnentur. Proles autem aliena pollutione non solum hereditatem parentum nusquam accipiet, sed etiam in seruitutem eius ecclesie, de cuius sacerdotis uel ministri ignominia nati sunt iure perenni manebunt.

XI. Qui ex familiis ecclesie seruituri deuocantur in clerum ab episcopis suis, libertatis necesse est ut percipiant donum, et si honeste uite claruerint meritis, tum demum maioribus fungantur officiis. Quos uero flagitii sordidauerit incorrigibilis noxa, perpetua seruitus conditionis religet in catena.

XII. Si sacerdos libertatem seruis ecclesie conferre uoluerit, non a die confectionis scriptura tempus  annorum computatum tenebit, sed ex quo eum qui scripturam confecit uerius obiisse constiterit.

XIII. Excessibus libertorum ecclesie plerumque paternam uidemus ecclesiam conuersari, et bicipiti coacti sumus tedio condolere, uno, dum superbia reluctantis auctor contemnitur libertatis, altero, dum libertas superbientis in conditionem relabi cogitur seruitutis. Ideo cum iam preteritis Patrum regulis multe super hoc diuerse constitutionis emanauerint sanctiones, tamen quoddam in plenitudinem rei aptum conspeximus adhuc innectere complementum. Igitur sicut legum reuerenda sanctio censuit, ita seruari totius generationis nobilitas dedit, ut in nullo aliena commistio maculet, quod generositas propria  decorauit. Unde cunctis ecclesiarum libertis, tam uiris quam feminis eorumque propagini, interdicitur iudicio generali, ne deinceps causa connubii aut Romanis ingenuis copulentur aut Gothis. Quod si hoc factum quandoque patuerit, permistione tali 128 genita proles nunquam merebitur ius debite dignitatis, nec ecclesie unquam carebit obsequiis, cuius beneficio donum meruisse noscitur libertatis.

XIu. Si contingat quemcunque de libertis ecclesie eorumque prosapie, contra primeuas modernasque Patrum regulas, aut Gothis, aut Romanis ingenius copulari, tam illis quam eorum stirpi non licebit ab ecclesie patrocinio euagari, sed ad debita obsequia reuerti cogendi sunt; aut si redire noluerint, quecunque uel parentes eorum uel ipsi ab ecclesia  sunt adepti, uel in eius patrocinio uisi sunt conquisisse, insistente pontifice, in ditionem proprie reducantur ecclesie.

Xu. Ecclesie liberti eorumque progenies eidem basilice, de qua libertatis gratiam meruerunt, obsequia prompta, sinceraque parabunt, quia sicut in hoc obsequio pro possibilitate sui quod utiles ingenui dabunt, ita quoque in emendatione culparum quod inutiles ingenui sustinebunt.

XuI. Libertis ecclesie eorumque propagini ex omnibus que de iure ecclesie noscuntur habere,  nichil licebit in extraneum dominium transactione quacunque deducere, sed si ex his quelibet uendere fortasse uoluerint, sacerdoti eiusdem ecclesie offerant conuenienter emenda, earumque rerum pretia ut eis placuerit aut dispensent, aut habeant. Nam et in dominium partis alterius rei sue censum nullomodo transire permittimus. Suis ergo filiis uel propinquis eiusdem ecclesie uel seruitio uel patrocinio subiugatis quecunque uendere uel donare uoluerint aditus omnino patebit.

XuII. Baptizati Iudei quocunque loco certo tempore conuersentur, festis tamen precipuis Noui Testamenti serie consecratis, ac diebus illis quos olim sanctione ueteris legis sibimet censebant esse solemnes, in ciuitatibus publicisque conuentibus cum  summis Dei sacerdotibus celebrare precipimus, ut eorum conuersationem et fidem et pontifex approbet et ueritas seruet. Huius uero temerator edicti, prout episcopus permiserit, aut flagris aut abstinentie subiacebit. Expletis omnibus que ad honestatis regulam in collationem uenere fraternam, grates exsoluimus immortali Domino soli cuius dispositione mirabili ad hunc sancte congregationis cetum meruimus adunari, ut communis uisio prosperitatem ostenderet, et pari iunctione concordiam assignaret. Obsecrantes eius misericordiam largam, ut serenissimo Domino et amabili Christo, Reccesiuntho principi glorioso, ita presentis uite felicitatem impendat, ut angelice beatitudinis gloriam post longeua tempora concedat, atque ita nos eiusdem felicitatis letos  efficiat, ut in terra uiuentium remuneraturos attollat. Antiquitatis dehinc ordinem saluberrime retinentes postquam rationem festi Paschalis fraternitas uestra cognouit, nouerit se anno uenturo die Kalendarum Nouembrium causa peragendi concilii in hac urbe fauente Domino congregari, ut simili disceptatu, aut que prospexerimus congrua decernamus, aut solius pacis conuentu letemur. Consummatum est hoc sanctum concilium die octaua Kalendarum Nouembrium, anno feliciter septimo regni serenissimi atque clementissimi domini nostri Reccesiunthi regis, era DCLXuII.





INCIPIUNT CAPITULA CONCILII TOLETANI DECIMI.


     1. De celebritate annuntiationis Dominice.
    2. De his qui aduersus principem coniurauerunt.
    3. De episcopis qui monasteriis uel ecclesiis consanguineos suos, uel sibi fauentes preficiunt.
    4. De professione et habitu uiduarum sanctimonialium.
     5. De sanctimonialibus feminis que propositum abiecerunt.
    6. De his qui in parua etate coram parentibus religionis habitum tenuerint, uel usque ad quartum annum liceat parentibus filios tradere religioni.







INCIPIT CONCILIUM TOLETANUM DECIMUM Aera DCLXuIII, anno octauo Reccesiunthi regis.


 Gratulationem nobis spiritualem contulit diuina gratia, quando tribuit inter nos et salutaris discipline frequentiam conuenire ad pacificorum studia preoptata. Congregatis ergo nobis et in concordiam  animi, et in conuentum loci, referentes gratias inuisibili Deo, et glorioso rerum domino Reccesiuntho regi, cuius sanctissimo uoto retenta paternitatis sancte traditione ad sacrum quiuimus adunari conuentum,  has subter annexas regulas concordi definitione prolatas eterna statuimus manere lege prefixas.

CAP. I. De celebritate festiuitatis diuine Matris, cum nichil fidei sinceritas per diuersitatem aduersum incurrat, et unitatem catholice regule uarietas nulla decerpat, est tamen quod nisi temporum unitate seruetur, et dissidium indiscisse unitatis parturiat et sacramentorum unitate constare non ualeat. Hinc est enim quod Paschale festum uno die celebremus et tempore, ne in Iudaicum decidamus errorem. Hinc aduentum sancti Spiritus post resurrectionem Domini nisi exspectemus tempore definito dierum numero, non possumus impleri eiusdem Spiritus dono, quoniam si caret plenitudine numeri,  carere potest et mysterii sacramento; hinc natiuitatis Dominice sacrum quo euidenter de utero uirginali uerbum prodiit caro factum absque dubio serrat et temporis cursum, et representat speciale diei momentum. Si ergo natiuitatis et mortis huius incarnati uerbi dies absque immutatione ita certus habetur, ut absque diuersitate in toto orbe terrarum ab omni concordi Ecclesia celebretur, cur non festiuitas gloriose matris eius eadem obseruantia uno simul ubique die, simulque habeatur honore? Inuenitur etenim in multis Hispanie partibus huius sancte uirginis festum non uno die, per omnes annorum circulos agi. Quo enim transducit homines diuersitas temporum dum uarietatem celebritatis non habere probantur. Qua de re quoniam die qua inuenitur  angelus uirgini uerbi conceptum, et nuntiasse uerbis, et indidisse miraculis, eadem die festiuitas non potest celebrari condigne, quod interdum Quadragesima uel Paschale festum uideatur incumbere, in quibus nichil de sanctorum solemnitatibus sicut ex antiquitate regulari cautum est, conuenit celebrari, cum secundum ipsam incarnationem uerbi non conueniat, tunc celebritatibus predicari, quando constat idipsum post mortem carnis gloria resurrectionis attolli; ideo speciali constitutione sancitur, ut ante octauum diem quo natus est Dominus, genitricis quoque eius dies habeatur celeberrimus et preclarus; ex pari enim honore constat, ut sicut natiuitatem Filii sequentium dierum insequitur dignitas, ita festiuitatem matris tot dierum sequatur sacra  solemnitas. Nam quid festum matris est nisi incarnatio uerbi? Cuius festum ita debet esse solemne, sicut est, ut eiusdem natiuitatis uerbi. Quod tamen, nec sine exemplo decentis moris, qui per diuersas mundi partes dignoscitur obseruari, uidetur institui. In multis itaque Ecclesiis a nobis et spatio remotis, et terris, hic mos agnoscitur retineri, proinde ut de cetero quidquid est dubium sit remotum, solemnitas Dominice matris die decimo quinto Kalendarum Ianuariarum omnimodo celebretur, et natiuitas Filii eius Saluatoris nostri die octauo Kalendarum earumdem, sicut mos est, solemnis in omnibus habeatur.

II. Frequentium molestiarum nocens impulsus  contemni quidem magnitudine decentis poterit grauitatis, sed quia honesta sollicitudo cohibere properat, quod frequentata usitatio uitare non curat, ideo et cum quorumdam paternorum sanctionibus decretorum et institutionibus sit legalibus cautum ne contra salutem principum, gentisque, aut proprie patrie quisquam meditari conetur aduersum, hoc unum specialiter nunc depromitur obseruandum, ut si quis religiosorum ab episcopo usque ad extremum ordinis clericorum siue monachorum generalia iuramenta in salutem regiam gentisque aut patrie data reperiatur uiolasse uoluntate profana, mox propria dignitate priuatus, et loco et honore habeatur exclusus, eo miserationis obtentu tantummodo reseruato, ut an locum, an honorem, an utraque  possideat concedendi ius licentiamque principalis potestas obtineat.

III. Reuerentie totius auditu percipiatur, quia res dura non frustra cogitur hac duriori exstirpari censura. Agnouimus enim quosdam pontifices precepti Principis apostolorum, qui ait: »Pascite qui in uobis est gregem, non coacte, sed spontanee, neque dominantes in clero, sed forma facta gregis ;« ita esse immemores, ut quibusdam monasteriis, parochialibusque ecclesiis, aut sue consanguinitatis personas, aut fauoris participes iniquum sepe statuant in prelatum, ita illis prouidentes commoda inhonesta, ut aut eis deferantur que proprio episcopo dare iustus ordo depoposcerit, aut que rapere deputati exactoris uiolentia poterit.  Proinde decenter omnibus placet in presenti tale rescindere factum, et non esse de cetero faciendum, nam quisquis pontificum deinceps, aut sanguine propinquis, aut fauore personis quibuscunque deuinctis, talia commendare lucra tentauerit et suum nefande presumptionis excidium, et quod iussum fuerit deuocetur in irritum, et qui ordinauit annue excommunicationi subiaceat, que uero ablata fortasse fuerint, ab eo qui tulit reddantur in duplum.

Iu. Bene per Spiritum Domini possumus cum sancto Apostolo dicere, »non ignorare uos astutiam Satane « quia impellimur »zelo domus Dei ,« et ardore cremari. uidemus enim ad tanta fraudum studia conualescentem excreuisse perniciem, ut et primeua Patrum  constitutio a quibusdam estimetur illudi, et noua iudicum putetur intentio pelli. Nam inueniuntur nonnulle uidue diuersis excusationibus se adeo contegentes, ut blandiantur sibi se non Patrum plena religionis alligatas institutione teneri. Unde antiquis inconcusse permanentibus regulis hoc adiicitur noue oraculo sanctionis, ut uidua, que sancte religionis obtinere propositum uoluerit, sacerdoti et ministro ad quem aut ipsa uenerit, aut quem ad se uenire contigerit, scriptis professionem faciat a se aut signo, aut subscriptione notatam, continentem se et religionis propositum uelle hoc perenniter, inuiolate seruare. Tunc accepta a sacerdote uel ministro apta religionis huius ueste seu lectulo quiescens,  siue quocunque in loco consistens incunctanter ea utatur, nec diuersi coloris aut diuerse partis eadem sit notabilis uestis, sed religiosa et non suspecta, que careat uarietatibus colorum, et diuersitatibus specierum, adeo ut absque ulla suspicione transgressionis maneat usui tantum apta sancte religionis, et sui sexui competens ad testimonium probitatis. Ut autem deinceps nil deuocetur in dubium, pallio purpureo, uel nigri coloris caput contegat ab initio suscepte religionis, ut dum illic tulerit signum probabilis sanctitatis, ubi nullius falli poterit uisio intuentis, nunquam attentet astus detestande presumptionis.

u. Omnes femine que iam in preteritum religionis ueste probantur indute fuisse, nichil excusationis  129 ualeat in oppositionem quelibet obiectio, quamuis diuersis ac callidis adumbrare se uelint fallacie argumentis, sed ad sacratissimam sanctionem disciplina sanctiores teneat religatas atque subnexas. Commoneantur sane sacerdotis auctoritate ut redeant sponte. Qui si redire noluerint impulsu sacerdotis, ad religionis cultum reducantur, et in monasteriis redacte excommunicationis condigne sententia feriantur. Hic idem quoque ordo in illarum condemnatione manebit, que quamlibet a sacerdote sanctimonie uestem non accepissent, ipse tamen aut indute sunt, aut in illo diu habitu consenserunt, qui religionis esse cultus ab intuentibus crederetur, si coram Ecclesia, uel sacerdote aut etiam competentibus testibus quinque indute certis indiciis  aut testimoniis approbantur, omnes tamen hac seu uenientes ad primam religionem, seu post transgressum resumentes iteratam conuersionem, sicut premissum est, et pallio capita contegant et conscriptam roboratamque professionis faciant scripturam, per quam ulterius non sinantur relabi ad preuaricationis audaciam. Que uero ex omnibus his fuerint reperte animum aut uestem in transgressione dedisse, excommunicationis sententiam ferant, et rursum mutato habitu in monasteriis, donec diem ultimum claudant, sub erumnis ardue penitentie maneant religate.

uI. De his qui in parua etate coram parentibus religionis habitum tenuerunt, qui usque huc dissolute operationis effectus interdum mutare fecit  honestum constitutionis edictum, dum incondite resolui putatur, quod indissolubile sanctionis auctoritate tenetur. Ideo quidquid obuium ex incerto occurrit euidenter abiici debet, ut de cetero nichil supersit quod in dubium nutet; ideoque si in qualibet minori etate uel religionis tonsuram uel religioni debitam uestem in utroque sexu filiis, aut unus aut ambo parentes dederunt, certe aut nolentibus uel nescientibus se susceptam, non mox uisam in filiis abdicauerint, sed uel coram se uel coram Ecclesia, palamque in conuentu eosdem filios talia habere permiserint, ad secularem reuerti habitum ipsis filiis quandoque penitus non licebit, sed conuicti quod tonsuram aut religiosam uestem aliquando  habuerint, mox ad religionis cultum habitumque reuocentur, et sub strenua districtione huiuscemodi obseruantie inseruire cogantur. Parentibus sane filios suos religioni contradere non amplius quam usque ad decimum etatis eorum annum licentia poterit esse; postea uero an cum uoluntate parentum, an sue deuotionis sit solitarium uotum, erit filiis licitum religionis assumere cultum. Quisquis autem uel abolitione tonsure uel secularis uestis assumptione detectus fuerit attigisse transgressionem, et excommunicationis censuram accipiat, et religioni semper inhereat. Opitulante miseratione diuina, et gloriosissimi Reccesiunthi principis inherente uoluntate religiosa, his testibus decentissime alligatis, in pace connexis, ex totis precordiorum  uisceribus damus gloriam et honorem soli eterno et immortali Deo Patri et Filio et Spiritui sancto, cuius dono collatum nobis agnoscimus pro eius Ecclesie statu, et regere curam et posse sacri regiminis competentia disponere iura, a quo petimus et optamus ut porrectam in longitudine felicium dierum sacratissimi principis uitam, et omni gloriarum decore perpetim faciat pollere salute. Nobis quoque attribuat susceptum Ecclesie sue regnum, cum equitate disponere, in sollicitudine gubernare et in pace tenere, ut post huius mundi suscepta pericula peruenire possimus ad celestia regna. Amen. Eugenius, indignus Toletane sedis metropolitanus episcopus, hec nostrarum definitionum statuta subscripsi. Similiter et alii episcopi subscripserunt numero sexdecim.



Decretum pro Potamio episcopo.


Assumere poteramus canoram in cantu fraterne letitie tibiam, quia diuina pietas conuentum nostrum ad concordie conuocauerat studia, et conuenerat mestitiam uitare, quoniam usitatione discipline uidebamur paternas regulas innouasse, sed grauius sistrum pro cymbalo sumimus, et funus pro carmine decantamus, gementesque cum Ieremie fletibus dicimus: Dissolutum est gaudium cordis nostri, uersus est in luctum chorus noster. Unde et ue, coram nobis conspicimus, quoniam cecidisse coronam capitis nostri uidemus, dum tam nobile in infirmum corruit, quod tam in sublime sanctitatis optimum stetit. Ecce etenim tractantibus nobis in pace de ecclesiasticis regulis delatum est conuentui  nostro epistolium confuse confessionis et abolende subscriptionis, quod Potamius Bracarensis Ecclesie episcopus de factis propriis suis annotarat articulis. Quo reserato, quid oblitteranda pagina, et abolenda litterarum panderent elementa, fletibus potius quam sermonibus lacrymosa contritio recensuit. Tunc solitarie tantum secretimque adunatis pontificibus Dei, predictum episcopum adesse coram nobis fecimus, quem singultibus aggredientes amplius quam loquelis, reseratam illi sue deformitatis, et nostre confusionis scripturam protulimus. Quam accipiens ac recurrens sciscitantibus nobis, utrum sui operis, et sue annotationis intimatio esset; illico suum actum suique oris eloquium, suorum digitorum esse robur  asseruit; quod illic relegendo preuidit. Rursum sub diuini nominis contestatione hunc adiurantes obtestati sumus, ut an de se sponte mendacium diceret, aut alicuius uiolentia premeretur et perterritus talia enarraret, ueraciter indicaret. Qui mox flebili uoce luminibusque ploratu madentibus, et fragore singultuum, cum unius Dei nominis iuramento, clamauit se et uera eadem mala de se confiteri, et ad hec confitenda nulla se uiolentia pregrauari, unde etiam ferme per nouem menses sponte deseruisse regimen Ecclesie sue, et ergastulo quodam pro admisso flagitio acturus penitentiam se conclusisse predixit. Tunc per fidelem confessionem est agnitio, quod tactu femineo sorduisset deflorata. Licet hunc paterna antiquitas sacris regulis deiicere ab honore  decernat, nos tamen miserationis iura seruantes non abstulimus nomen honoris, quod ipse sibi sui criminis confessione iam abstulerat, sed ualida auctoritate decreuimus perpetue penitentie hunc inseruire officiis et erumnis, prouidentes melius illum per asperam ire penitentie solitudinem, ut quandoque perueniret ad refrigerii mansionem quam relictum in uoluntatis sue latitudine ad precipitium deiici eterna damnatione. Tunc uenerabilem Fructuosum Ecclesie Dunilensis episcopum communi omnium nostrorum electione constituimus Ecclesie Bracarensis gubernacula continere, ita ut omnem metropolim prouincie Gallicie cunctosque episcopos populosque conuentus ipsius omniumque curam animarum Bracarensis Ecclesie sic gubernandam suscipiens ita  componat atque conseruet, ut et Dominum nostrum de rectitudine operis sui glorificet et nobis de incolumitate Ecclesie eius gaudium prestet. Quia uero ad futura prospicere conuenit, ne exoriatur in statu pacis quedam commotio litis, Patrum sententiam, que iam dictum Potamium episcopum rectitudine damnat, huic decreto connectere nostra uigilantia procurat.



Ex concilio ualentino, titulo 4.

Nec illud, fratres, scribere alienum ob Ecclesie utilitatem censuimus, ut sciretis quicunque sub ordinatione, uel diaconatus, uel presbyterii, uel episcopatus mortali crimine dixerint se esse pollutos, a supradictis ordinibus submouendos, reos scilicet uel ueri confessione, uel mendacio falsitatis. Neque enim absolui potest in his, si in seipsos dixerint,  quod dictum in alios puniretur, quoniam omnis qui sibi fuerit mortis causa maior homicida sit. Multe quidem et alie sententie huic poterant innecti decreto, que predictum Potamium episcopum seuerissima auctoritate abiicere iubent, sed ex omnibus hanc conscriptam ponere sententiam maluimus, ne, si totius damnationis edicta replicassemus, grauissime ultionis auctores existere uideremur. Factum decretum sub die Kalendarum Decembris, anno feliciter octauo regni gloriosissimi Domini Reccesiunthi regis. Engenius, indignus Toletane sedis metropolitanus episcopus, hoc iudicii nostri decretum subscripsi. Similiter et alii episcopi subscripserunt numero 17.



Decretum testamentorium.


uidimus tractatibus inuenire quod iustum est, et experientia esse iudicantium comprohatum, et iuxta summi iudicii statuta plenior inuenit auctoritas. Ideo mentis intentionem orisque simul studia deducentes, in cognitionem audiendi negotii delatum est ad nos conuentum sancti concilii ex directo gloriosi domini nostri Reccesiunthi regis per illustrem uirum uuambanem testamentum gloriose memorie sancti Martini Ecclesie Bracarensis episcopi, qui et Dunilense monasterium uisus est construxisse, ut reserato eo quod hic memoratus beatissimus uir decreuisset nostre cognitioni patesceret. Quo testamento in omnium conuectu relecto, comperimus ex ordine a memorato principe ad nos esse directum, quoniam  idem gloriose memorie sanctus uir ita decreuerat, ut succedentibus per ordinem regibus ad complementum eius ipsius constitutio commendata maneret. Tunc deinde allatum est nobis testamentum Ricuniri, memorate Ecclesie Dunilensis episcopi, quod de rebus suis in eadem Ecclesia decreuerat examinatione ueridica dirimendum. Quo relecto cognouimus eumdem auctorem suum illi diuerse constitutionis edidisse conditiones, inter quas unam ualidam conatus est relegatione constringere, deputans et illationes tributorum, et pretia frugum absque aliqua diminutione annua uoce pauperibus erogare, nichilque esse absque deliberatione relictum, quod usibus Ecclesie posset quadam liberalitate seruire. Tunc ex uoce patris Dunilensis Ecclesie, astructum est quod  uniuersas species generis et corporis, rerum que in eiusdem Ecclesie domo intrinsecus ad usus domesticos et tempore sue ordinationis idem episcopus Ricimirus inuenit, et que ipse aut de opere utriusque sexus artificum familiarum Ecclesie potuit habere confecta atque illata, aut que sua professione habuisse uisus est conquisita, omnia moriens iussisse pauperibus erogare. Quedam uero ita uili pretio uendere ordinasse ut negotiatio harum rerum perditio potius quam mercatio censeretur. Edidisse quoque quosdam liberos ex eiusdem Ecclesie familiis, quibus etiam cum aliis ad se pertinentibus omnibus amplius quam quinquaginta reperitur utriusque sexus dedisse mancipia; quibus damnis ita cognitis, quia et cuncta remedia intrinsecus domus tam indiscrete  largita fuerant, ne quod ad integritatem Ecclesie reliquum superesset, cum nulla imminens causa pauperum necessitatis existeret, que hoc tam integre et perfecte examussim erogare deposceret, atque pro libertis illis nichil secundum canonicam sanctionem datum in communionem patesceret, sed nec pro mancipiis et reliquis rebus eisdem libertis collatis aliquid in repensationem ecclesie relictum notesceret, uerum et suam rem ita in nomine pauperum relegasset, ne aliquid remedii ex hoc ecclesiasticus usus attingeret, ducti sumus tam rationis intuitu quam paternarum sanctionum dicto, ipsius testamenti seriem, etsi non usquequaque in irritum deuocare, in quodam tamen rationabili auctoritate  temperamento deducere, scilicet, quia tantorum dispendiorum damnis a memorato Ricimiro episcopo factis, res ecclesiasticas dignoscitur subiacere, omnis res eius quam indelegatam reliquit pauperum nomini tandiu Dunilensi Ecclesie plena deseruiat facultate donec omne hoc damnum quod in utensilibus domus sustinuit, ualeat euidentius reparari. At tunc completa 130 restitutione damni obseruetur sicut decreta est series testamenti, liberti uero qui ex familiis ecclesie facti sunt, et seu res et uniuersa que in mancipiis aliisque corporibus, uel illis, uel suis hominibus collata esse dignoscuntur, cuncta in discretione uenerabilis fratris nostri Fructuosi episcopi  disponenda relinquimus, ut quia hec euidens ordo Patrum in irritum deuocat, illius temperamentum hec ad miserationem adducat, qualiter nec regulam paternam modus excedat et miserationem seueritas exstinguat, ut secundum merita seruientium et libertatis premia et rerum, uel subtrahat donaria, uel concedat. Editum sub die Kalendarum Decembris, anno feliciter septimo regni gloriosissimi domini nostri Reccesiunthi regis. Eugenius, indignus Toletane sedis metropolitanus episcopus, hoc iudicii nostri decretum subscripsi. Similiter et alii episcopi subscripserunt numero decem.





INCIPIUNT CAPITULA CONCILII TOLETANI UNDECIMI


     1. Ne tumultu concilium agitetur.
    2. Non debere metropolitanum a confinitimorum instructione cessare.
    3. Ut in una prouincia diuersitas officiorum non teneatur.
    4. De discordia sacerdotum.
    5. De compescendis excessibus sacerdotum.
    6. Non debere sacerdotes qualibet in ecclesia familiis truncationes membrorum facere, nec aliquid quod morte plectendum est iudicare.
    7. Que debeat discretio ecclesiarum esse rectoribus, ne per inconditam disciplinam subeant homicidii notam.
    8. Ne quidquam premii pro diuinis sacramentis accipiatur.
     9. Quid custodiri debeat si per premium quis episcopus fiat, uel qua sententia feriatur qui ad honorem acceptum per pecuniam ordinatus fuisse detegitur.
     10. Ut omnes pontifices rectoresque ecclesiarum tempore quo ordinandi sunt sub cautione promittant quod iustissime uiuere debeant.
    11. De elucidatione antiqui canonis quo precipitur, ut si quis acceptam a sacerdote Eucaristiam non sumpserit, uelut sacrilegus propellatur.
    12. Ne in confinio mortis penitens a reconciliatione diuina suspendatur, et ut oblatio eius penitentis qui nec tamen reconciliatus de hac uita exierit ab ecclesia receptetur.
    13. De sacerdotibus qui uexati cadere uidentur.
    14. Ut qui Domino canunt atque sacrificant post se semper habeant aditoria constituta.
    15. De institutione certi temporis quo concilium agatur.
     16. De relatione gratiarum pro consummatione concilii.







INCIPIT CONCILIUM TOLETANUM UNDECIMUM, Habitum era DCCXIII, anno 13 Wamebani regis, uI Idus Nouembris.


 In nomine sancte Trinitatis, conectis in unum Carthaginensium prouincie sacerdotibus in Toletana urbe, in beate matris Domini Marie uirginis sede, anno quarto excellentissimi ac religiosi Wambani  principis, sub die septimo Idus Nouembris. Res uotiua gaudii, et dies nimium optate gratulationis occurrit, in quo nobis datum est conspicere pariter et deflere quid lacrymarum de preteritis Domino debeamus; eramus enim hucusque prolabentis seculi colluuione instabiles, quia annosa series temporum subtracta luce conciliorum non tam uitia auferebat quam matrem omnium errorum ignorantiam otiosis mentibus ingerebat. Hactenus enim florentem Domini uineam deuastauerunt apri frendentes, sponsam Christi, quam sui pretiosissimi sanguinis effusione conciliauit, conspurcare et polluere conata est hereticorum subdola machinatio, et inconsutilem Domini uestem diuidere, unitatem fidei scindere, caritatis tollere fomenta, cum suo proprio pertinaciter  sensui uolens inherere, sacre Scripture puritatem sue prauitatis intelligentia profanat. Preterea sacrosanctam Ecclesiam Dei uulnerant etiam custodes eius, qui cum deberent ob dignitatis excellentiam  ceteros per sue uirtutis imitationem prouocare ad caritatis et unitatis obseruantiam, tanquam sal infatuatum, potius scandali quam edificationis dant materiam. Hinc cernentibus quomodo Babylonice confusionis olla succensa, nunc tempora auerteret conciliorum, nunc sacerdotes Domini de resolutis moribus irretiret, purpurate enim meretricis sequebantur incitamenta, quia ecclesiastici conuentus non aderat disciplina, nec erat qui errantium corrigeret partes, cum sermo diuinus haberetur exosus. Et quia non erat adunandorum pontificum ulla preceptio, crescebat immanis uita deteriorum, cum tandem nos diuina clementia operis manuum suarum perditioni condolens, praua indirecta reducens, suum sanctum Sabaoth nouis propaginibus ac plantis  nouellis fundare uolens, negligentie subrogans diligentiam, pro ignorantia disciplinam immittens, pro socordia solertiam, pro schismate unitatem inducens, pro zizania uere pacis uinculum largiens, pro caducis celestium desideria infundens, pro turpibus honesta sectari stimulans, a terrenis et infimis ad sublimia erigens, nos in hac lacrymarum ualle potius morientes quam uiuentes, in hoc uasto periculorum mari uagantes sine remige, sine clauo huc illucque tempestatum fluctibus per abrupta collisos, in continua malorum acie confligentes, ubi nos circumstant mille discrimina, ubi uersutissimus insidiatur hostis mille nocendi artibus instructus, ex alto celi domicilio respiciens asperitati nostre se occursuram prebuit et saluti, preparans  nostris seculis religiosi principis mentem deuotam pariter et instructam. Cuius prouide sollicitudinis uoto, et lux conciliorum renouata resplenduit, et alterna caritas se mutuo in corrigendis uel instruendis moribus excitauit, dum et aggregandi nobis hortatu principis gloriosi facultas data est, et opportuna corrigendis preparata est disciplina ut, qui decursis longe ante temporibus post decem et octo, scilicet labentium annorum excursum, in unum meruimus aggregari conuentum, mereri possimus spiritali gratia sanitatem, nec enim numerus iste alienus est a salute, sic quippe »mulier illa in Euangelio ter senis annorum excursibus curua « que figuram totius humani generis gestabat sub sacramento huius numeri salutis pristine sanitate  donatur. Nos ergo per annos curuo nostri ordinis persistente statu, in eo quod nulla nos conciliorum definitio iungeret, nullus etiam conuentus ecclesiastici ordinis adunaret, tandem diuine uoluntatis imperio, et religiosi principis iussu euocati in Toletanam urbem conuenimus; qui cum in ecclesia beate Marie uirginis debitis in sedibus locaremur, inter cetera que subterius discreto capitulorum ordine sunt digesta, non aliunde primum cepimus habere sermonem, nisi de fidei puritate; ut quia initiandis ad beatum uitam hominibus, hec prima semper est uia salutis, preuia quoque nostris fieret preceptis, unde sacre instructionis arcana sanctorum Niceni, scilicet Constantinopolitani, Ephesini, atque Calcedonensis conciliorum monimenta amplectentes, per  que radicitus hereticorum falsa conciliabula destruuntur, et fidei catholice norma declaratur. Hoc communi alternoque iudicio definiuimus, ut hanc ipsam fidei nostre regulam uerbis simplicibus niteremur alternatim nobis singulariterque referre, ita ut quidquam triduum de huiusmodi questionibus unicuique nostrum lectionis uise memoria occurreret, omni sobrietatis compendio simplici notaretur stylo. Relatio tamen ipsius sacramenti pura et euidens, et a capite primum inciperet, et sic ad membra reliqua perueniret, nullas obscuritatis in se lineas habens, nullas etiam inusitate locutionis regulas continens, sed puritas sola esset clara sermonum, que posset euidentiam exprimere, suaque  excitatione magis ad intelligendum uerborum redderet simplex collatio quam relata condense lectionis instructio, quia et reuera tante rei mysterium ita sacerdotes Dei conuenit nosse, ut non superficie uerborum efferantur incogniti, sed sane sensu intelligentie reperiantur instructi, ut in disserendo precipue huius sancte Trinitatis arcana plus euidentia quam eloquentia eos efficiat saporatos. Sic enim et diuini muneris dono attracti sunt, ut iusta definitionis alterne promissio monstraretur in opere. Unde quod primo die presidentis metropolitani lingua profudit, die tertia omnium nostrum uox sigillatim collatiue repetiit. Iste ergo tenor fidei nostre qui et a capite copiose profluxit, et a membris probatus gloriose emicuit.

 Confitemur et credimus sanctam atque ineffabilem Trinitatem, Patrem, et Filium, et Spiritum sanctum, unum Deum naturaliter esse, unius substantie, unius nature, unius quoque maiestatis atque uirtutis. Et Patrem quidem non genitum, non creatum, sed ingenitum profitemur.Ipse enim a nullo originem ducit, ex quo et Filius natiuitatem, et Spiritus sanctus processionem accepit. Fons ergo et origo totius diuinitatis ipse est. Ipse quoque Pater essentia quidem ineffabilis substantie sue Filium ineffabiliter genuit, nec tamen aliud quam quod ipse est, genuit, Deus Deum, lux lucem. Ab ipso ergo est omnis »paternitas in celo et in terra ;« Filium quoque de substantia Patris sine initio ante secula natum, nec tamen factum esse fatemur,  quia nec Pater sine Filio, nec Filius sine Patre aliquando exstitit. Et tamen non ut Filius de Patre, ita Pater de Filio, quia non Pater a Filio, sed Filius a Patre generationem accepit, Filius ergo Deus de Patre, Pater autem Deus, sed non de Filio, ille autem Filius Patris, et Deus de Patre, equalis, tamen per omnia Filius Deo Patri, quia nec nasci cepit aliquando, nec desiit. Hic etiam unius cum Patre substantie creditur, propter quod et homousion Patri dicitur, hoc est, eiusdem cum Patre substantie, homos enim Grece unum housia uero substantia dicitur. quod utrumque coniunctum sonat una substantia, nec enim de nichilo, neque de alia aliqua substantia, sed de Patris utero, id est, de substantia eius idem Filius genitus uel natus esse credendus, est sempiternus,  etsi Filius. Quod si Pater semper fuit, semper habuit Filium cuius Pater esset, et ob hoc Filium de Patre natum sine initio confitemur. Nec enim eumdem Filium Dei pro eo quod de Patre sit genitus, disecte nature portiunculam nominamus, sed perfectum Patrem, perfectum Filium sine imminutione, sine defectione genuisse asserimus, quia solius diuinitatis est inequalem Filium non habere. Hinc etiam Filius Dei, natura est Filius, non optione, quem Deus Pater nec uoluntate, nec necessitate genuisse credendus est, quia nec ulla in Deo necessitas cadit, nec uoluntas sapientiam preuenit. Spiritum quoque sanctum, qui est tertia in Trinitate persona, unum atque equalem cum Deo Patre et Filio credimus  esse Deum, unius substantie, unius quoque esse nature, non tamen genitum uel creatum, sed ab utrisque procedentem, amborum esse Spiritum; hic etiam Spiritus sanctus, nec ingenitus, nec genitus creditur, ne aut si ingenitum dicimus, duos patres dicamus, aut si genitum duos filios predicare monstremur, qui tamen nec Patris tantum, nec Filii tantum, sed simul Patris, et Filii Spiritus dicitur. Nec enim de Patre procedit in Filium, uel de Filio procedit ad sanctificandam creaturam, sed simul ab utrisque processisse monstratur, quia caritas siue sanctitas amborum esse agnoscitur. Hic ergo Spiritus sanctus missus ab utrisque, sicut Filius creditur, sed minor Patre et Filio non habetur, sicut Filius 131 propter assumptam carnem minorem se Patre et  Spiritu sancto esse testatur. Hec est sancte Trinitatis relata narratio, que non triplex, sed trinitas, et dici et credi debet, nec recte dici potest, ut in uno Deo sit Trinitas, sed unus Deus Trinitas. In relatiuis uero personarum nominibus, Pater ad Filium, Filius ad Patrem, Spiritus sanctus ad utrosque refertur, que cum relatiue tres persone dicantur, una tamen naturalis substantia creditur, nec sicut tres personas, ita tres substantias predicamus, sed unam substantiam, tres autem personas, quod enim Pater est, non ad se, sed ad Filium, et quod Filius est, non ad se, sed ad Patrem. Similiter et Spiritus sanctus, non ad se, sed ad Patrem et Filium relatiue refertur, in eo quod Spiritus Patris et Filii predicatur. Item, cum dicimus, Deus, non ad aliquid  dicitur, sicut Pater ad Filium, uel Filius ad Patrem, uel Spiritus sanctus ad Patrem et Filium, sed ad se specialiter, Deus dicitur. Nam si de singulis personis interrogemur, Deum necesse est fateamur. Deus ergo Pater, Deus Filius, Deus Spiritus sanctus singulariter dicitur, nec tamen tres dii, sed unus est Deus. Item, et Pater omnipotens, et Filius omnipotens, et Spiritus sanctus omnipotens singulariter dicitur, nec tamen tres omnipotentes, sed unus Omnipotens, sicut et unum lumen unumque principium predicatur. Singulariter ergo unaqueque persona, unus Deus confitetur et creditur, una illis et indiuisa atque equalis deitas, maiestas, siue potestas, nec minoratur in singulis, nec augetur  in tribus, quia nec minus aliquid habetur, cum unaqueque persona Deus singulariter dicitur, nec amplius cum tote tres persone enuntiantur. Hec ergo sancta Trinitas, que unus et uerus est Deus, nec recedit a numero, nec capitur numero. In relatione enim personarum numerus cernitur, in diuinitatis uero substantia quid enumeratum sit, non comprehenditur. Ergo hoc solum numerum insinuat, quod ad inuicem sunt, et in hoc numero carent, quod in se sunt. Nam ita sancte huic Trinitati unum naturale conuenit nomen ut in tribus personis non possit esse plurale. Ob hoc ergo credimus istud in sacris litteris dictum: »Magnus Dominus noster, et magna uirtus eius, et sapientie eius non est numerus .« Nec quia tres has personas  esse diximus, unum Deum, eumdem esse Patrem quem Filium, uel eum esse Filium qui est Pater, aut eum qui est Spiritus sanctus, uel Patrem et Filium dicere poterimus. Non enim ipse est Pater, nec Filius, nec Spiritus sanctus, ipse qui est, uel Pater, uel Filius, cum tamen ipsum sit Pater quod Filius, ipsum Filius quod Pater, ipsum Pater et Filius quod est et Spiritus sanctus, id est natura unus Deus. Cum enim dicimus non ipsum Patrem quem Filium, ad personarum distinctionem refertur, cum autem dicimus ipsum esse Patrem quod Filium, et ipsum Filium quod Patrem, ipsum Spiritum sanctum quod Patrem et Filium, ad naturam qua Deus est uel substantiam pertinere monstratur, quia substantia unum sunt, personas enim distinguimus, non deitatem  separamus. Trinitatem igitur in personarum distinctione agnoscimus, unitatem propter naturam uel substantiam profitemur. Tria ergo ista unum sunt, natura scilicet non persona, nec tamen iste persone tres persone estimande sunt separabiles, cum nulla ante aliam, nulla post aliam, nulla sine alia uel exstitisse, uel quidpiam operata esse aliquando creditur. Inseparabiles enim inueniuntur et in eo quod sunt, et in eo quod faciunt, quia inter generantem Patrem et generatum Filium, uel procedentem Spiritum Sanctum, nullum fuisse credimus temporis interuallum, quo aut genitor genitum aliquando precederet, aut genitus genitori deesset, aut procedens Spiritus Patri uel Filio posterior appareret. Ob hoc ergo inseparabilis et inconfusa  hec Trinitas a nobis et creditur et predicatur. Tres igitur persone iste dicuntur, iuxta quod maiores definiunt, ut agnoscantur. Nam si attendamus illud quod Scriptura sancta dicit de sapientia, splendor est lucis eterne, sicut splendorem luci uidemus inseparabiliter inherere, sic confitemur Filium a Patre separari non posse.

Tres ergo illas unius atque inseparabilis nature personas, sicut non confundimus, ita separabiles nullatenus predicamus, quandoquidem hoc nobis dignata est ipsa Trinitas euidenter ostendere, ut etiam in omnibus quibus uoluit sigillatim personas agnosci, unam sine altera non permittat intelligi, nec enim Pater absque Filio cognoscitur, nec sine Patre Filius inuenitur. Relatio quippe ipsa uocabuli personalis  personas separari uetat. Qua etiam non simul nominat, simul insinuat. Nemo audire potest unumquodque istorum nominum, in quo non intelligere cogatur et alterum. Cum ergo hec tria sint unum, et in unum tria, est tamen unicuique persone manens sua proprietas. Pater enim eternitatem habet sine natiuitate, Filius eternitatem cum natiuitate, Spiritus uero sanctus processionem sine natiuitate. De his tribus personis solam Filii personam pro liberatione humani generis hominem uerum sine peccato de sancta et immaculata Maria uirgine credimus assumpsisse, de qua nouo ordine, nouaque natiuitate est genitus, quia inuisibilis diuinitate uisibilis monstratur in carne, noua autem  natiuitate est genitus, quia intacta uirginitas et uirilem coitum nesciuit et fecundata per Spiritum sanctum carnis materiam ministrauit. Qui partus uirginis nec ratione colligitur, nec exemplo erit enim singulare. Nec tamen Spiritus sanctus Pater esse credendus est Filii pro eo quod Maria eodem Spiritu sancto obumbrante, concepit, ne duos patres Filii uideamur asserere, quod utique nefas est dici. In quo mirabili conceptu »edificans sibi sapientia domum .« »uerbum caro factum est, et habitauit in nobis .« Nec tamen uerbum ipsum ita in carnem conuersum atque mutatum est, ut desisteret Deus esse qui homo esse uoluisset, ut non tantum ibi sit uerbum Dei, sed et hominis omnia, atque hoc totum, et Deus dicatur propter  Deum, et homo propter hominem. In quo Dei Filio duas credimus esse naturas, unam diuinitatis, alteram humanitatis, quas ita in se una Christi persona uniuit, ut nec diuinitas ab humanitate, nec humanitas a diuinitate possit aliquando seiungi. Unde perfectus Deus, perfectus et homo in unitate persone. Nec tamen quia duas in Filio diximus esse naturas, duas profitemur in eo esse personas, ne Trinitati  accidere uideatur quaternitas. Deus enim uerbum non accepit personam hominis, sed naturam, et in eternum persona diuinitatis temporalem accepit substantiam carnis. Item unius substantie credimus esse Deum Patrem, et Filium et Spiritum sanctum, non tamen dicimus, ut huius Trinitatis unitatem Maria uirgo genuerit, sed tantummodo  Filium, qui solus naturam nostram in unitate persone sue assumpsit, incarnationem quoque huius Filii Dei tota Trinitas operata esse credenda est, quia inseparabilia sunt opera Trinitatis. Solus tamen Filius formam serui accepit in singularitate persone, non in unitate diuine nature, in id quod proprium est Filii, non quod commune Trinitati, que forma illi ad unitatem persone coaptata est, ut Filius Dei et Filius hominis unus sit Christus. Item idem Christus in his duabus naturis tribus exstat substantiis, uerbi quod ad solius Dei essentiam referendum est, corporis et anime, quod ad uerum hominem pertinet. Habet ergo in se geminam substantiam diuinitatis sue et humanitatis nostre, hic tamen per hoc quod de Deo Patre sine initio prodiit natus  tantum. Nam neque factus, neque predestinatus accipitur, per hoc tamen quod de Maria uirgine factus est et natus, et factus et predestinatus esse credendus est. Ambe tamen ille generationes mirabiles, quia et de Patre ante secula sine matre est genitus, et in fine seculorum de matre sine Patre est generatus; qui tamen secundum quod homo creatus, Marie matris est Filius. Item, per hoc quod Deus est, equalis est Patri; per hoc quod homo, minor est Patre. Item, et maior et minor se ipso credendus est; in forma enim Dei etiam ipse Filius se ipso maior est propter humanitatem assumptam, quia diuinitas maior est. In forma autem serui se ipso minor est, id est humanitate, que minor diuinitate  accipitur. Nam sicut per assumptam carnem non tantum Patre, sed seipso minor accipitur, ita secundum diuinitatem qua est equalis Patri, et ipse et Pater maior est homine, quem sola Filii persona assumpsit.

Item, in eo quod queritur utrum possit Filius sic equalis, et minor esse Spiritu sancto, sicut nunc equalis est, nunc minor Patre creditur esse, respondemus, secundum formam Dei equalis est et Patri et Spiritui sancto; secundum formam serui minor est et a Patre, et a Spiritu sancto, quia nec Spiritus sanctus, nec Deus Pater, sed sola Filii persona suscepit carnem, per quam minor esse creditur illis personis duabus. Item, hic Filius a Deo Patre et Spiritu sancto separabiliter discretus creditur esse persona, ab homine autem assumpta natura. Item,  cum homine unus exstat persona, cum Patre uero et Spiritu sancto, natura diuinitatis sue, Filius tamen non solum a Patre, sed et a Spiritu sancto, missus esse credendus est in eo quod per prophetam dicitur: »Et nunc Dominus misit me et Spiritus sanctus «. Ab ipso quoque missus accipitur, pro eo quod inseparabilis, non solum uoluntas, sed operatio totius Trinitatis agnoscitur. Hic enim qui ante secula unigenitus est uocatus, temporaliter primogenitus propter assumptam carnem, in qua suscepit hominis formam, iuxta Euangelicam ueritatem sine peccato mortuus creditur qui solus pro nobis passionem ipsam  pro delictis nostris sustinuit, mortique adiudicatus, et cruci ueram carnis mortem accepit. Tertio quoque  die uirtute propria suscitatus a sepulcro surrexit. Hoc ergo exemplo capitis nostri confitemur uera fide resurrectionem carnis omnium mortuorum, nec in ere uel qualibet alia carne, ut quidam delirantes surrecturos nos credunt, sed in ista qua uiuimus, consistimus et mouemur, peracto huius sancte resurrectionis exemplo, idem Dominus noster atque Saluator paternam ascendendo sedem repetiit, de qua nunquam per diuinitatem discessit. Illic ad dexteram Patris sedens, exspectatur in fine seculorum iudex omnium uiuorum et mortuorum. Inde cum sanctis omnibus ueniet ad ferendum iudicium, reddere unicuique mercedis proprie debitum, prout quisque gesserit in corpore positus, siue bonum, siue malum; Ecclesiam sane catholicam pretio sui sanguinis comparatam  cum eo credimus in perpetuum regnaturam, intra cuius gremium constituti unum baptismum credimus; et confitemur remissionem omnium peccatorum, sub qua fide et resurrectionem mortuorum ueraciter credimus, et futuri seculi gaudia exspectamus. Hoc tantum orandum est nobis et petendum, ut cum peracto finitoque iudicio tradiderit Filius regnum Deo et Patri, participes efficiat nos regni sui, ut per hanc fidem qua illi inhesimus, cum illo sine fine regnemus. Hoc est confessionis nostre fides expositis per quam omnium hereticorum dogma perimitur, per quam omnium fidelium corda mundantur, per quam et ad Deum gloriose acceditur, cuius sacrosanctum saporem sub triduano ieiunio continua relationum  conatione rorantes ad ea que subnexa sunt sequenti die decernenda transiuimus.

CAP. I. In loco benedictionis consedentes Domini sacerdotes, nullis debent, aut indiscretis uocibus perstrepere, aut quibuslibet tumultibus perturbari, nullis etiam uanis fabulis uel risibus agi, et  obstinatis disceptationibus tumultuosas uoces effundere. »Si quis enim  putat se religiosum esse, non refrenans linguam suam, sed seducens cor suum, huius uana est religio .« Cultum enim suum iustitia perdit, quando silentium perit, et iudicium obstrepentium turba confundit, dicente propheta: »Erit cultus iustitie silentium .« Debet ergo quidquid ante consultationes consedentium 132 agitur,  aut causantium parte proponitur sic mitissima uerborum relatione proferri, ut nec contentiosis uocibus sensus audientium turbent, nec iudicantium uigorem de tumultu eneruent. Quicunque ergo in conuentu concilii hec que premissa sunt uiolanda crediderit, et contra hec interdicta, aut tumultu, aut contumeliis, uel risibus concilium conturbauerit, iuxta diuine legis edictum, quo precipitur, eiice derisorem, et exibit cum eo iurgium, cum omni dedecore de confessione abstractus a communi cetu secedat, et trium dierum excommunicationis sententiam perferat.

II. Quantum quis precelsi culminis obtinet locum, tantum necesse est precedat ceteros gratia meritorum, ut in eo quod presidet singulis, singulariter ornetur eminentia sanctitatis, habens et in ore gladium  ueritatis, et in opere efficientiam luminis, ut iuxta Paulum potens sit exhortari in doctrina sana et contradicentem reuincere , Nos proximum nostri ordinis gradum, uel suscepti regiminis modum magnopere cogitare debemus, ut qui officium predicationis suscepimus, nullis curis a diuina lectione priuemur. Nam quorumdam mentes pontificum ita corporis otio a lectionis gratia secluduntur, ut quid doctrine gregibus subditis exhibeat, non inueniat preco mutus. Insistendum ergo semper erit maioribus, ut quos sub regiminis cura tuentur fame uerbi Dei perire non sinant. Sicut metropolitanis in confinitimos ceterosque ecclesiasticis ordinibus deditos, sic confinitimis in commissos sibi religiosos ex numero uigilandum est, qualiter nescientia talium diuine  legis eruditionibus imbuatur. Ita indesinenti sollicitudine prelatus quisque subditos querens, aut profectum eorum letabundus agnoscat, aut nescentiam sine arrogantia instruat. Placuit ergo de talibus iuxta instituta Toletani concilii hoc specialiter definire, ut aut sponte sumant intentionem necessariam perdiscendi, aut a maioribus ad lectionis exercitia cogantur inuiti.

III. De his qui contra apostoli uoluntatem »circumferuntur omni uento doctrine ,« placuit hoc sancto concilio, ut metropolitane sedis auctoritate coacti, uniuscuiusque prouincie ciues rectoresque Ecclesiarum unum eumdemque in psallendo teneant modum quem in metropolitana sede  cognouerint institutum, nec aliqua diuersitate cuiuscunque ordinis uel officii a metropolitana se patiantur sede disiungi. Sic enim iustum est, ut inde unusquisque sumat regulas magisterii unde honoris consecrationem accepit, ut iuxta maiorum decreta sedes que unicuique sacedotalis mater est dignitatis sit et ecclesiastice magistra rationis. Abbatibus sane indultis officiis que iuxta uoluntatem sui episcopi, regulariter illis implenda sunt, cetera officia publica id est uesperam, matutinum, siue missam aliter quam in principali ecclesia celebrare non liceat. Quisquis autem horum decretorum uiolator exstiterit, sex mensibus communione priuetur, ac apud metropolitanum sub penitentie censura permaneat corrigendus, qualiter apud illum et preterite  transgressionis culpam lacrymis diluat, et necessariam officiorum doctrinam studiose addiscat. Sub ista ergo regula non solum metropolitanus totius prouincie pontifices uel sacerdotes astringat, sed etiam ceteri episcopi subiectos sibi ecclesiarum rectores obtemperare institutionibus cogant.

Iu. Sicut omnis qui diligit fratrem suum, ex Deo , ita omnis qui odit proximum, ex diabolo est . Dilectione enim sola discernitur quis ex quo genitus approbetur, dicente Ioanne: »In hoc manifestati sunt filii Dei, et filii diaboli; omnis qui non facit iustitiam non est ex Deo, et non diligit fratrem suum .« Quoniam hec est annuntiatio quam ab initio audistis, ut diligamus alterutrum, et post paululum:  »Omnis qui odit proximum suum, homicida est, et scitis quoniam omnis homicida non habet uitam eternam in se manentem .« Ecce homicida esse probabiliter declaratur, qui a fraterna societate diuiditur. Nam etsi manus non moueat ad occidendum, pro eo tamen quia immitis est ad occidendum, iam a Deo homicida tenetur. uiuit ille, et iste iam interfector esse conuincitur. Cum ergo his preceptis beatus apostolus Paulus cum sana predicatione concordet dicens: »Non occidat sol super iracundiam uestram, et nolite locum dare diabolo ;« relate sunt nobis quorumdam sacerdotum persone in tantam obstinationis efferbuisse discordiam, ut non solum illos ab ira occasus solis non reuocet, sed nec annosa quidem transactio  temporum ad bonum caritatis reclinet, quippe in quorum cordibus sol iustitie Christus occubuit, ut ad lumen caritatis redire uix possint. Horum ergo et similium discordantium fratrum oblationes iuxta antiqui canonis definitionem nullo modo recipiendas esse censuimus, personis tamen discordantium id speciali definitione precipimus, ut antequam eos reconciliatio uera innectat, nullus eorum accedere ad altare Domini audeat uel gratiam communionis sancte percipiat, sed geminato tempore per penitentiam compensabunt, quo discordie seruierunt. Quod si unus alio contemnente ad satisfactionem cari atis cucurrerit, ex eo tempore ut pacificus intra ecclesiam reputetur, ex quo ad concordiam festinasse  conuincitur, sententia tamen superiori seruata, ut tempus quod in ira expendit geminatum in penitentie satisfactione persoluat.

u. Nullis uita presulum pertubari debet excessibus, quia ualde indignum est, ut qui throni Dei uocantur, leui motione turbentur, et qui debent esse iter iustitie, ipsi efficiantur seminarium litis atque rapine. Quomodo ergo huiusmodi  »irreprehensibiles « erunt, qui non solum reprehensibilia faciunt, sed mortifera potius et exsecranda committunt? Relati enim nobis sunt quidam ex sacerdotibus, quod omni grauitate sacerdotalis ordinis pretermissa, audientium iudicium furore preueniant et excessu inhoneste motionis  iudicia audire refugiunt, pro quibus eos oportuerat equitatis iudicia sustinere. Dum enim de honoris sui culmine blandiuntur, patientiam habere refugiunt, et qui inconcusse debuerant ueritatis conseruare statum, subito religionis mutant propositum, et precipiti furore iudicium antecedunt. Sicque in quo decuerat eos iudicii sustinere conuentum peruasione agunt unde de presumptionibus confundantur. Qui tamen aut damno pariter et excommunicatione plectendi sunt, aut omissis compositionibus rerum sola satisfactione penitentie curabuntur. Illi enim qui rei proprie facultate suffulti sunt, aut qui rem suam iam antea in nomine Ecclesie presenter transfudisse noscuntur, si aut per se, aut per subditos, seu per quoslibet aliena diripiunt, uel presumptionis,  seu cedis quidpiam agunt, tam in rebus fiscalibus, quam etiam in quorumlibet dominio constitutis, et peruasa uel presumpta de rebus, iuxta legem excellentissimi principis sarciant, et pro excessu religioni contrario, quod inhoneste ante iudicium perpetrauerunt, duarum hebdomadarum excommunicatione plectendi sunt, et qui nichil proprietatis habere uidentur, magna discretionis arte medendi sunt, quo nec ausus illicitos ecclesiarum facultatibus redimant, nec ipsi penitus extorres a pena persistant. Nec enim iustum est ut pro prauis actibus sacerdotum Ecclesie, quibus preminent, sustineant damnum, et pro excessibus talibus satisfactio ab Ecclesiis exigatur, cum Ecclesia cultores suos non ad litem, sed honestatem informet. De talibus ergo placuit definire,  qui nullis habitis rebus propriis, aut in quocunque peruasores exstiterint, aut quibuslibet personis cedes, uel quodcunque presumptionis intulerint, nulla eos incuruatione status sui seruituti hominum debere addici, sed iuxta quod presumptuosus quisquis ille exstiterit, ita et penitentie legibus subiacebit; id est si in decem solidorum summam presumptor esse conuicitur, uiginti dierum penitentie satisfactione purgetur, ita ut siue minoris, siue maioris summe excessum peregerit, similiter geminata hoc semper satisfactione penitentie recompenset. Seruos autem ecclesiarum qui huiusmodi excessus operasse noscuntur, ad leges seculares audiendos remittimus. Et hec quidem de generali excessu dicta sufficiant. Ceterum specialitatis ordinem prosequentes,  decernimus: Si quis episcoporum magnatis cuiusquam uxorem, filiam, neptem, seu quolibet illum gradu adhibito pertingente quacunque fraude uel subtilitate adulterina pollutione fedauerit, et honoris proprii gradum amittat, et sub exsilii relegatione perpetuam excommunicationis sententiam perferat, qui tamen circa finem uite communionis remedio adiuuandus est. Hanc sane et illi sententiam merebuntur, qui aut uolentes homicidium fecerint, aut primatibus palatii generosisque personis seu nobilioribus quibuscunque mulieribus, aut puellis aliquid per necem aut per quamcunque irrogatam iniuriam uisi fuerint intulisse. Unde eos iuxta legum secularium instituta, aut talionem recipere, aut traditionem de his  fieri uel proscriptionem oporteat.

uI. His a quibus Domini sacramenta tractanda sunt iudicium sanguinis agitare non licet; et ideo magnopere talibus excessibus prohibendum est, ne indiscrete presumptionis motibus agitati, aut quod morte plectendum est, sententia propria iudicare presumant, aut truncationes quibuslibet personis, aut per se inferant, aut inferendas precipiant. Quod si quisquam horum immemor preceptorum, aut in ecclesie sue familiis, aut in quibuslibet personis tale aliquid fecerit, et concessi ordinis honore priuetur et loco, sub perpetuo damnationis teneatur religatus ergastulo. Cui tamen communio exeunti ex hac uita non neganda est, propter Domini misericordiam, »qui non uult peccatoris mortem, sed ut conuertatur et  uiuat .«

uII. Cum iuxta antique institutionis edictum plus erga corrigendos agere debeat beneuolentia quam seueritas, plus cohortatio quam commotio, plus caritas quam potestas, relatum est nobis quod quidam ex fratribus plus liuore odii quam correctionis studio subditos insequentes, dum se simulant spiritualem eis adhibere correctionem, indiscretam subito afferunt mortem, cum inauditos a se proiiciunt, et illicitis eos iudiciis sub penitentia puniunt. Non ergo de cetero peruersis uoluntatibus sit liberum simulare se quod fingunt, sed quotiescunque quilibet ex subditis corrigendus est, aut publica debet a sacerdote disciplina curari, aut si aliter rectoribus placet, duorum uel trium fratrum spiritualium testimonio  peculiariter adhibito, et modus criminis agnoscatur, et modus penitentie irrogetur; ita tamen ut si exsilio uel retrusione dignum eum esse cognoueuerit, aut quid aliud peculiare decreuerit modus penitentie, quem coram tribus fratribus sacerdos transgressori indixerit, speciali debeat eius qui sententiam protulit manus proprie subscriptione notari. Sicque fiet ut nec transgressores sine testimonio excidia uite sue incurrant, nec rectores accusatos se de quorumlibet tentationibus erubescant.

uIII. Quidquid inuisibilis gratie collatione tribuitur, nunquam questu uel quibuslibet premiis uenundari penitus debet, dicente Domino: »Quod gratis accepistis, gratis date ,« etc., quicunque deinceps in ecclesiastico ordine constitutus, aut pro  baptizandis consignandisque fidelibus, aut collatione chrismatis uel promotionibus graduum, pretia quelibet uel premia, nisi uoluntarie oblata pro huiusmodi 133 ambitione susceperit. Equidem si sciente loci episcopo, tale quidquam a subditis perpetratur, idem episcopus duobus mensibus excommunicationi subiaceat, pro eo quod scientie mala contexit, et correptionem necessariam non adhibuit. Sin autem suorum quispiam eodem nesciente de supradictis quodcunque capitulis accipiendum esse sibi crediderit, si presbyter est, trium mensium excommunicatione plectatur, si diaconus, quatuor, subdiaconus uero uel clericus his cupiditatibus seruiens et competenti pena et debita excommunicatione plectendus est.

IX. Multe super hoc capitulo Patrum sententie  manauerunt, scilicet ne impretiabilem sancti Spiritus gratiam donis uel muneribus quis existimet comparandam. Sed quod non sine graui dolore dicendum est, quanto hec frequenti decretorum est preceptione prohibita, tanto a nobis fraudibus cognoscitur iterata, dum hi, qui tali pretio mercari nituntur gratiam ordinationis sue tempora preueniunt munere, aut post acceptum honorem promissis suis conferunt apparatibus turpis lucri mercedem. Et ideo, ut horum et similium argumentorum deinceps amputetur occasio, hec sancta synodus definiuit, ut cum quisque pontificale culmen ante Domini altare percepturus accesserit, exactione astringatur quod pro conferenda sibi consecratione honoris nulli persone cuiuslibet premii collationem  uel aliquando dedisset, uel aliquando in futurum dare procuret. Sicque aut mundus ab hoc contagio prelationis consecrationem accipiat, aut publicato hoc scelere manifeste denudet coram Ecclesia, et ad honorem quem mercari uoluit non accedat. Illos autem quos deinceps post prelationem per premium ordinatos fuisse patuit, sub definitis penitentie legibus, ut heresimoniachos ab Ecclesia separandos esse censemus, id est, ut duorum annorum spatio exsilio relegati, et digna satisfactione, uel excommunicationis sententia cerciti honoris gradum, quem premiis emerant, lacrymis conquirere et reparare intendant. Unde si digna satisfactio eos penitentie tempore inuenerit, non tantum communioni, sed et loco et totius ordinis officiis, a quibus separati fuerant,  restaurandi sunt.

X. Quanquam omnes qui sacris mancipantur ordinibus canonicis regulis teneantur astricti, expedibile tamen est ut promissionis sue uota sub cautione spondeant, quod ad promotionis gradus ecclesiastica probat disciplina. Solet enim plus timeri quod singulariter pollicetur, quam quod generali sponsione concluditur. Et ideo placuit huic sancto concilio, ut unusquisque qui ad ecclesiasticos gradus est accessurus, non ante honoris consecrationem accipiat, quam placita sibi adnotatione promittat, ut fidem catholicam sincera cordis deuotione custodiens, iuste et pie uiuere debeat, ut in nullis operibus suis canonicis regulis contradicat, atque ut debitum per  omnia honorem atque obsequii reuerentiam preminenti sibi unusquisque dependat, iuxta illud beati pape Leonis edictum: Qui se scit aliquibus esse prepositum, non moleste ferat aliquem sibi esse prelatum, sed obedientiam quam exigit, etiam ipse dependat. Pena tamen iuxta ecclesiastice consuetudinis morem, et placitis talium inferenda, et ab his, qui transgressores fuerint, persoluenda est.

XI. Cum nichil in diuino canone debeat esse confusum, nichil dubium, nichil etiam indiscretum in collatione nostri cetus, relectus est canon Toletani concilii primi, in quo preceptum est, ut si quis acceptam a sacerdote Eucaristiam non sumpserit, uelut sacrilegus propellatur, nec adiecta est discretio uoluntatum, cum et fidelis fideliter accipiat quod  naturaliter illum necessitas deglutire non sinat. Solet enim humane nature infirmitas in ipso mortis exitu pregrauata tanto siccitatis pondere deprimi ut nullis ciborium illationibus refici, sed uix tantumdem illati delectetur poculi gratia sustentari. Quod etiam in multorum exitu uidimus qui optatum suis uotis siue communionis expetentes uiaticum, collatam sibi a sacerdote Eucaristiam reiecerunt, non quod infidelitate hoc agerent, sed quod propter Dominici calicis haustum traditam sibi non possent Eucaristiam deglutire. Non ergo huiusmodi a corpore Ecclesie separandi sunt, qui talia non infidelitate, sed necessitate fecerunt, presertim hi de quibus nichil fidei sinistre sentitur. Placuit ergo definire quod nec fideli officiat, nec infideli inultum existat. Quicunque  ergo fidelis ineuitabili qualibet infirmitate coactus Eucaristiam perceptam reiecerit in nulla ecclesiastice damnationis, damnationi subiaceat. Similiter nec illos cuiusquam punitionis censura redarguet, qui talia aut tempore infantie faciunt, aut in qualibet mentis alienatione positi, qui quod fecerint ignorare uidentur. Iam uero quicunque aut de fidelium uel infidelium numero corpus Domini absque ineuitabili, ut dictum est, infirmitate proiecerit, si fidelis est, perpetua communione priuetur; si infidelis est, et uerberibus subdatur et perpetuo exsilio relegetur. Quod si horum quilibet huiusmodi excessus digna penitentie satisfactione defleuerit, post quinquennium licebit illum communioni pristine reformari.

XII. Qui penitentiam in mortis agit periculo, non  diutine a reconciliationis gratia differendus est, sed si procincto mortis urgeatur periculo penitentia per manus impositionem accepta, statim ei reconciliatio adhibenda est, ne prius ab humanis rebus eger abscedat, quam donum reconciliationis accipiat, sicque superstitibus quodammodo doloris uideatur esse perpetui, si precisum ab Ecclesie membris eum qui utique reconciliationem non meruerit raptum a presenti uita mortis natura subduxerit. Unde  his qui in tempore necessitatis et in periculi urgentis instantia presidium penitentie ex more reconciliationis implorant, nec satisfactio interdicenda est, nec reconciliatio deneganda, quia in misericordia Dei, nec mensuras  possumus ponere, nec tempora definire. De his autem qui accepta penitentia, antequam reconcilientur ab hac uita recesserint, quanquam diuersitas preceptorum de hoc capitulo habeatur. Illorum tamen nobis sententia placuit qui multiplici numero de huiusmodi humanius decreuerunt, ut et memoria talium in ecclesiis commendetur, et oblatio pro eorum delicto a presbyteris recipiatur.

XIII. Bene siquidem maiorum regulis definitum est, ut demoniis aliisque passionibus irretitis ministeria sacra tractare non liceat. Cum precepto, consensu rationis adhibito, id communiter definimus, ut nullus de his qui aut in terra accepti a demonibus eliduntur, aut quolibet modo uexationis incursibus efferuntur, uel sacris audeant ministrare altaribus,  uel indiscussi se diuinis ingerant sacramentis, exceptis illis qui in uariis corporis incommoditatibus dediti in eiusmodi passionibus in terra approbantur elisi. Qui tamen et ipsi tandiu erunt ab officii sui et ordine et loco suspensi, quousque unius anni spatio per discretionem episcopi inueniantur ab incursu demonum alieni.

XIu. Et illud diuini oraculi monentis singuli precaueant, quo scribitur; ue soli, quia cum ceciderit non habet subleuantem . Summopere uerendum nobis est et cauendum, ne horis illis atque temporibus, quibus Domino psallitur uel sacrificatur, unicuique diuinis singulariter officiis insistenti perniciosa passio, uel corporis quelibet ualetudo occurrat, qua aut corpus subito subrui faciat, aut  mentem alienatione uel terrore confundat. Pro huiusmodi ergo ausibus precauentes necessarium duximus instituere, ut ubi temporis uel loci, siue cleri copia suffragatur, habeat quisquis ille canens Deo, atque sacrificans post se uicini solaminis adiutorem, ut si aliquo casu ille qui officia impleturus accedet, turbatus fuerit, uel ad terram elisus a tergo semper habeat, qui eius uicem exsequatur intrepidus.

Xu. Peractis omnibus que ad correctionem nostri ordinis in hoc concilio promulgata sunt, placuit definire, ut paternis institutionibus obsequentes, omni anno ad peragendum celebritatem concilii in metropolitana sede, tempore quo principis uel metropolitani electio definierit, deuotis semper animorum studiis conferamus, nec quibuslibet requisitis  occasionibus absentemur, sed in preparato die quo iudicium fuerit, adunatis in metropolitana sede omnibus prouincie pontificibus, concilium Deo presule celebretur. Quisquis autem episcoporum excepta ineuitabili causa uel necessitate de peragendo se concilio absentauerit, per unius anni metas erit excommunicatione plectendus. Quod si deinceps absque celebratione concilii anni unius metas transierit, omnium in commune pontificum Carthaginis prouincie superioris censure sententiam obnoxius retinebit, id est, si nulla eum impediente principis potestate uel infirmitate, aut ineuitabili causa, sed solius proprie uoluntatis libitu sese ad celebrandum concilium non collegerit.

XuI. His ergo constitutionibus nostris quas necessario  gerendas credidimus, finalem manus nostre subscriptionem adiecimus, immortali Deo nostro et Domino gloriam et honorem reddentes, qui nos de conuentu alterne uisionis letos efficit, qui os nostrum in confessione laudis sue aperuit, qui etiam decreta huius nostri concilii honestate compleuit. Post hec religioso Domino nostro, et amabili principi nostro uuambano regi gratiarum actiones persoluimus, cuius et studio aggregati sumus. Qui ecclesiastice discipline nostris seculis nouus reparator occurrens omissos conciliorum ordines non solum restaurare intendit, sed etiam annuis recursibus celebrandos instituit, et alterna morum correctione annuo tempore alacriter concurrentes, iuxta prophete uaticinium, quod in nobis »defractum est, alligetur, et  quod abiectum est, reducatur .« Det ergo eidem principi Dominus pro huius sacre sollicitudinis uoto et cursum presentis uite in pace transire, et post diuturna tempora ad se in pace remissis iniquitatibus peruenire, qualiter et ille felicia tempora ducat, et felix cum omnibus quibus principatur ad Christum sine confusione perueniat, ut quia per eum corona nostri ordinis in melius restauratur, coronam futuri regni capiat ex hoc in regione uiuorum regnans cum Christo in secula seculorum. Amen. Interfuerunt huic concilio pontifices decem et septem. Ego Quiricus, urbis regie metropolitanus episcopus, hec gesta synodica a nobis definita, subscripsi. Similiter et alii episcopi subscripserunt decem et septem.





INCIPIT CONCILIUM TOLETANUM DUODECIMUM. Habitum era DCCXIX anno primo Eringii regis, quinto Idus Ianuarii.


 Cum ex glorioso predicti principis iussu in unum fuissemus aggregati conuentum, et in basilica sanctorum apostolorum debitis in sedibus locaremur, adfuit coram nobis idem clementissimus princeps, humanitatis gratia plenus, et claro pietatis cultu perspicuus, qui nostro se cetui recliuem exhibens ac deuotum, imprimis omnium sacerdotum se commisit precibus adiuuandum, deinde grates  134 multiplices omnipotenti Domino egit de conuentu concilii totius, ut sue gloriose iussionis, cum in unum adessent, impleuerint uotum, et alterne uisionis innouationem fecerint gaudiorum, deinde adiiciens sic omne concilium est allocutus: Non dubium est, sanctissimi Patres, quod optima conciliorum adiutoria ruenti mundo subueniant, si officiosis que corrigenda sunt studiis peragantur. Et  ideo quibus plagis pro euentu dierum succedentium pereamus paternitati uestre non reor esse incognitum. Ob inde quia certum apud nos gerimus quod pro contemptu diuinorum preceptorum terra perniciem sustineat pressurarum, dicente Domino per prophetam: »Propter hoc lugebit terra, et infirmabitur omnis qui habitat in ea .« Ideo oportet, ut quia os Saluatoris nostri, et Domini oracula esse probamini, per uos saluationis obtineat lucrum per quos regenerationis percepit sacramentum, ut diligentia dignationis uestre ab omni mundata contagione et ab infirmitatis peste sit libera, et bonorum omnium prouentibus gratiosa sit. Iam nunc quidquid me adhuc dicere opportuna ratio sinit, quidquid etiam narrandum auribus uestris conuenit, aut memorie  titulorum intercapedo subducit, aut fastidium prolixe orationis intercipit, ecce in breui complexa uel exarata deuotionis mee negotia, in huius tomo complicationis agnoscenda perlegite, perlecta discutite, discussa elimatis ac discretis titulorum sententiis definite, ut pura et placens Deo uestrarum definitionum ualitura discretio et regni nostri primordia decoret exhortatione iustitie et terrores plebium digna cohibeat seueritate censure, scriptum est enim: »Iustitia eleuet gentem, miseros facit populos peccatum .« Tunc suscepto a glorioso principe hoc tomo pro tam salubri inuitamento, et copiosas grates retulimus Domino Iesu Christo, et item benediximus principi glorioso. Post egressum ergo eiusdem serenissimi principis hec in  am dicto tomo scripta reperimus.





Compellatio regis Eringii ad concilium.

In nomine Domini FLAuIUS ERINGIUS rex, sanctissimis Patribus in hac sancta synodo residentibus, Reuerendissimi Patres, si Patres et honorabiles ministeriorum celestium sacerdotes soliditatem sancte fidei ueraciter teneant, sincera cordis deuotione amplectantur, testimonium paternitatis uestre fortissimum in salutis nostre aduoco adiumentum, ut qui regnum factore Deo ad salutationem terre, et subleuationem plebium suscepisse nos credimus, sanctitudinis uestre conciliis adiuuemur. Unde licet sublimationis nostre primordia paternitatis uestre cetum opinabili relatione non lateant, quibus clara diuinorum iudiciorum dispositione prouentus, et regnandi  conscenderim sedem, et sacrosancti regni perceperim unctionem, nunc tamen melius id poteritis et scripti relatione cognoscere, et promulgationis uestre sententiis publicare, ut sicut eadem regni nostri primordia conuentus uestre sanctitudinis comperit diuinitus ordinata, ita in his et orationibus solamen impendat, et salubrium conciliorum nutrimenta impertiat, quo susceptum regnum sicut iam uestris assensionibus teneo gratum, ita benedictionum uestrarum perfruar definitionibus consecrandus, ut innouatio quodammodo nostri uideatur imperii hec numerositas uestri ordinis aggregata. Et ideo quia Dominus precepit in Euangelio, dicens: »Amen dico uobis: Si duo ex uobis consenserint  super terram de omni re quacunque petierint, fiet illis a Patre meo qui in celis est .« Ob hoc uenerabilem paternitatis uestre cetum cum lacrymarum effusione conueni, ut zelo uestri regiminis purgetur terra contagione prauitatis. Exsurgite, queso, exsurgite, culpatorum soluite nodos, transgressorum mores corrigite inhonestos, et excitate zeli disciplinam in perfidos, superborum mordacitates exstinguite, oppressorum ponderibus subuenite, et quod plus omnibus est; Iudeorum pestem, que in nouam semper recrudescit insaniam radicitus exstirpate, leges quoque que in eorumdem Iudeorum perfidiam propter uanam gloriam nouiter promulgate sunt omni examinationis probitate percurrite, et tam eisdem legibus tenorem inconuulsum adiicite, quam pro eorumdem  perfidorum excessibus complexas in unum sententias promulgate. Etenim ualde nobis cauendum ne tot antiquorum canonum regule que pro eorum erroribus sunt promulgate, nos illorum culpis obnoxios reddant, si nostri regni temporibus eorumdem canonum constructio dissoluta pertranseat. Presertim si legis illius  serenitatis nostre in tempore illa clara fidei institutio cesset, ubi diue memorie Dominus atque precessor noster, Sisebutus rex omnes successores suos sub perpetua maledictionis censura obstrinxit, quicunque regum mancipium Christianum Iudeo seruire et famulari permiserit, etc. Posthec illud quoque uestris Deo placitis infero sensibus corrigendum quod decessoris nostri preceptio promulgata lege sanciuit, ut omnis  aut in expeditionem exercitus non progrediens, aut de exercitu fugiens, testimonio dignitatis sue sit irreuocabiliter carens. Cuius seueritatis institutio, dum non per totos Hispanie fines ordinata decurrit, dimidiam fere partem populi ignobilitati perpetue subiugauit, ita ut, quia in quibusdam uillulis, uel territoriis siue uicis, portis huius infamationis habitatores ipsorum locorum sint degeneres redditi, et quia testificandi nullam habent licentiam ueritatis, ex toto uideatur interiisse censura, sicque gemino malo terra atteritur, dum et lege et reperiende ueritatis destituitur adiumento. Unde licet eamdem legem nostre glorie mansuetudo temperare disponat, uestre tamen paternitatis sententia hos qui per illam infamie notam titulum dignitatis amiserant, reuestiri  iterum claro pristine generositatis testimonio deuotissime optat. Nunc uero misericordia preeunte taliter hec disponite qualiter nec nostra gloria ministerium crudelitatis adhibeat, nec tamen seuera preceptio terram sub diutino infamationis iugulo premat. Nam et hoc generaliter obsecro, ut quidquid in nostre glorie legibus absurdum, quidquid iustitie uideatur contrarium, humanitatis uestre iudicio corrigatur. De ceteris autem causis atque negotiis que nouella competunt institutione formari, uidendarum sententiarum titulis exaranda conscribite, ut quia presto sunt religiosi prouinciarum rectores, et clarissimorum ordinum totius Hispanie duces promulgationis uestre sententias coram positi prenoscentes  eo illas incommissas sibi terrarum latitudine inoffendibili exerant iudiciorum instantia, quo presentialiter assistentes perspicua oris nostri perceperint instituta. Omnes tamen in commune conuenio et uos, Patres sanctissimos, et, uos illustres aule regie uiros, quos interesse huic sancto concilio delegit nostra sublimitas per diuini nobis attestationem et terribilem cunctis futuri iudicii diem, ut sine personarum acceptione aliquam, uel fauore, sine aliquo quoque aut maligne contentionis scrupulo, aut subuertende ueritatis studio, que uestris sensibus audienda ingesserint sana uerborum examinatione discutite, saniorique iudicio comprobate, ut collatarum habita prius deliberatione causarum discreta nostri ordinis condatur probitas titulorum, qualiter cum  nos amor equitatis in negotiorum acceleratione reddiderit feruidos, efficientia quoque iustorum operum connectat Deo perenniter sociandos, ut bonorum uestrorum actibus letabundus et presentis uite capiam lucrum, et eternarum perfruar uobiscum gaudiis mansionum. Datum, sub die quinto Idus Ianuarii, anno feliciter primo regni serenitatis et tranquillitatis nostre in Dei nomine, Toleto.



Subscriptio.

In nomine Domini Flauius Eringius rex magna salus populi gentisque nostre ac regni conscribitur, si hec synodalium decreta gestorum, sicut pio deuotionis nostre studio acta sunt, ita inconuulsibilis legis nostre ualido oraculo confirmentur, ut quod  serenissimo celsitudinis nostre iussu uenerandis patribus et clarissimis palatii nostri senioribus decreta titulorum exaratione est edictum, presentis huius legis nostre edicto ab emulis defendatur. Est enim hec ipsa definitio canonum sub isto notata ordine titulorum.



Incipiunt capitula eiusdem concilii.

    1. De agnita et confirmata prelatione fastigii principalis in nomine sancte Trinitatis.
    2. De his qui penitentiam consentientes accipiunt.
    3. De culpatorum receptione, uel communione apud Ecclesiam.
    4. Ut in locis ubi episcopus non fuerit nunquam episcopus ordinetur.
    5. De quorumdam consuetudine sacerdotum fedissima  qui oblatis Deo sacrificiis non communicant.
    6. De concessa Toletano pontifici generalis synodi potestate, ut episcopus alterius prouincie conniuentia principum in urbe regia ordinetur.
    7. De recepto testimonio personarum que per legem que de promotione exercitus facta est testificandi licentiam prodiderint.
    8. De his qui uxores suas diuortio intercedente relinquunt.
    9. De confirmatione legum que in Iudeorum nequitia promulgate sunt, earumdemque legum prefixo ordine titulorum qui in eodem canone annumerantur.
    10. De his qui ad ecclesiam confugium faciunt.
    11. De cultoribus idolorum.
     12. De indicto temporis constituti quod debeat concilium celebrari.
    13. Conclusio definitionum, in qua et Deo gratie referuntur et pro principe exoratur.





INCIPIUNT DECRETA CONCILII TOLETANI DUODECIMI.

Primo die synodalis exordii confidentibus episcopis atque senioribus palatii uniuersis habita est primo de sancta Trinitate collatio, non que nouello exactionis stylo definita patesceret, sed que uerbis simplicioribus sese pigris sensibus patefacta monstraret, ubi premissa semper lectio precederet, quod sequens expositio aperiret. Credentes pariter et docentes de eadem sancte fidei puritate quidquid euangelica et apostolica traditio sanxit, quidquid sancta synodus Nicena constituit, quidquid Constantinopolitana  Patrum aggregata collectio promulgauit, quidquid Ephesini cetus definitio docuit, sicut multorum catholicorum Patrum documento expositum traditumque nobis accepimus, sicut etiam in missarum solemniis patulis confessionum uocibus proclamamus.

Credimus in unum Deum, Patrem omnipotentem, factorem celi et terre, uisibilium et inuisibilium conditorem, et in unum Dominum Iesum Christum Filium Dei unigenitum, ex Patre natum ante omnia secula. Deum ex Deo, lumen ex lumine, Deum uerum ex Deo uero, natum non factum, omousion Patri, hoc est eiusdem cum Patre substantie, per quem omnia facta sunt, que in celo et que in terra. Qui propter  nos, et propter nostram salutem descendit, et incarnatus est de Spiritu sancto ex Maria uirgine, homo factus est, passus sub Pontio Pilato, et sepultus, tertia die resurrexit, ascendit in celos, sedet ad dexteram Patris. Iterum uenturus in gloria iudicare uiuos et mortuos, cuius regni non erit finis. Credimus in Spiritum sanctum Dominum et uiuificatorem, ex Patre, et Filio procedentem, cum Patre et Filio adorandum et glorificandum, 135 qui locutus est per prophetas. Unam catholicam et apostolicam Ecclesiam. Confitemur unum baptismum in remissionem peccatorum. Exspectamus resurrectionem mortuorum, et uitam futuri seculi. Amen.

CAP. I. Post pacifica ergo huius sancte fidei collationum  studia, illa se primum nostris sensibus Saluatoris cognitio cognoscendam inuexit que tanto corda omnium ardore caritatis astrinxit, quanto se per eamdem ipsa cognitio in conuentu generalis concilii pernoscendam exsiliuit. Etenim sub qua pace uel ordine serenissimus Eringius princeps regni conscenderit culmen, regnandique per sacrosanctam unctionem susceperit potestatem, ostensa nobis Scripturarum euidentia docet, in quibus et preceptis, et uuambe principis penitentie susceptio noscitur, et translatus regni honor in huius nostri principis nomine deriuatur. Idem uuamba dum ineuitabili necessitudinis teneretur euentu, suscepto religionis debito cultu, et uenerabili tonsure sacre signaculo mox per scripturam definitionis sue hunc inclytum dominum  nostrum Eringium post se pereregit regnaturum, et sacerdotali benedictione ungendum. uidimus enim, et pariter patulo alterne uisionis intuitu prelucente perspeximus, huius premissi ordinis scripturas, id est notitiam manu seniorum palatii roboratam, coram quibus antecedens princeps et religionis cultum, et tonsure sacre adeptus est uenerabile signum, scripturam quoque definitionis ab eodem edictam, ubi gloriosum dominum nostrum Eringium post se fieri regem exoptat, aliam quoque informationem iam dicti uiri in nomine honorabilis et sanctissimi fratris nostri Iuliani Toletane sedis episcopi, ubi eum separauit pariter et instruxit, ut cum omni diligentia iam dictum dominum nostrum Eringium in regno ungere deberet, et omni diligentia unctionis ipsius celebritas  fieret. In qua scriptura et subscriptio nobis eiusdem uuambe principis claruit, et omnis euidentia confirmationis earumdem scripturarum se manifeste monstrauit. Quibus omnibus approbatis atque amplectis dignum sane nostro cetui uisum est, ut predictis definitionibus, scripturarum nostrorum omnium confirmatio apponatur, ut quam ante tempora in occultis iudiciis prescitus est est regnaturus, nunc manifesto in tempore generaliter omnium sacerdotum habeatur definitionibus consecratus. Et ideo soluta manus populi ab omni uinculo iuramenti, que predicto uiro uuambe, dum regnum adhuc teneret, alligata est, hunc solum qui permansit serenissimum Eringium principem obsecutura grate seruitutis famulatu sequatur, et libera, quem et diuinum iudicium in  regno preelegit, et decessor princeps successorem sibi instituit, et quod superest, quem totius populi amabilitas exquisiuit. Unde his precognitis atque prescitis seruiendum est Deo celi, et predicto principi nostro Eringio regi, eique pia deuotione obsequendum et promptissima uoluntate agendum, et enitendum quidquid eius saluti proficiat, quidquid gentis sue utilitatibus et patrie consuluerit. Unde non erit iam deinceps ab anathematis sententia alienus, aut diuine animaduersionis ultione securus quisque contra salutem eius deinceps aut erexerit uocem aut commouerit cedem, aut quamcunque exquiserit ledendi ultionem.

II. Plerumque his, quibus miseratio Domini etiam uolentibus subuenit, beneficiis Dei uidentur esse  ingrati, et abuti gratia largitoris qua bene usi poterant consequi absolutionem facinoris. Impugnant sepe quod honorare debuerunt, et profanis questionibus indulte gratie munus a se reiiciunt quod summis uotis amplecti debuerunt. Etenim multos sepe aspeximus in salute positos, ultimum desiderantes penitentie fructum, ut rursus nimietate egritudinis ita loquendi et sentiendi naturale prodidisse officium, ut nulla illis cura salutis sue uideretur inesse, nullo etiam pristine deuotionis noscerentur desiderio anhelare. Quorum tamen casibus fraternitas condolens, ita talium necessitates in fide susceperit sua, ut ultimum illis tribuatur uiaticum, scilicet ne sine fructu penitentie uideantur transire e seculo. Quod si  forsitan respiciente Domino saluti pristine reformentur, agunt cautionibus uanis et oppositionibus exsecrandis, qualiter a se tonsure uenerabile signum expellant, atque habitum religionis abiiciant, imprudentissime asserentes ideo se nullis regulis ecclesiastice discipline sub hoc uoto teneri, quia penitentiam, nec ipsi petierunt, nec consentientes acceperunt, quorum impudentia diuine bonitatis que eos ad tam uenerabile ac fecundi fructus uocauit sacramentum turpiter immemor, et obstinata procacitas non aliquando diceret talia, si qualiter ad uitam per sacrosancti lauacri gratiam ueniret, meminisset etenim paruulorum infantium uita originali peccato obnoxia, que nulli propter etatem discernendi uel expetendi sensui aptior iudicetur, nisi ex sponsione  fidelium baptismi accipiant sacramentum, nullo sensu, nulla etiam discretionis industria id appetere possunt. Unde sicut baptisma, quod nescientibus paruulis sine ulla contentione in fide tantum proximorum accipitur, ita penitentie donum, quod nescientibus illabitur, aliisque impugnantia uiolationis, hi qui illud exceperint, obseruabunt. Si quis autem quolibet modo penitentiam accipiens, hoc uiolauerit synodale institutum, ut uere transgressor paternis regulis ferietur. Nec enim ista statuentes sacerdotes, quosque ut passim et licenter donum penitentie non penitentibus audeant prorogare, absoluimus, sed hos qui qualibet sorte penitentiam susceperint, ne ulterius ad militare cingulum redeant religamus. Sacerdotes tamen qui non consentiendo,  neque penitentie, ausu temerario penitentiam dederint, neque se exhortatu eius qui penitentiam accipit uel manuum indiciis, uel quibuslibet aliis euidentibus significationibus inuitatum fuisse probauerit, unius anni excommunicationis sententie subiacebit.

III. uidimus quosdam, et fleuimus ex numero culpatorum receptos, in gratiam principum extorres exstitisse a collegio sacerdotum, quod denotabile malum illa res agit, quia licentia principalis in quo se solui licentius curat, ibi alios alligat, et quos in suam communionem uidetur suscipere, a communione et pace Ecclesie uidetur separare, ut qui cum illo conuescuntur sacerdotum communione sola priuentur. Et ideo quia remissio talium, qui contra legem, gentem, uel  patriam agunt, per definitiones canonum antiquorum potestate solum regia punitur, cui et peccasse noscuntur ab eis nulla se deinceps abstinebit sacerdotum communio, sed quos regia potestas, aut in gratiam benignitatis receperit, aut participes mense sue effecerit, hos etiam sacerdotum et populorum conuentus suscipere in ecclesiasticam communionem debebit, ut quod principalis pietas habet acceptum non a sacerdotibus Dei debet esse extraneum.

Iu. Maiorum institutionibus ausu temerario contraire, et sanctorum Patrum decreta conuellere et superiorum suorum effrenata libidine contra sanctissimam Apostoli doctrinam sanctionibus reniti, quid  aliud est, quam »uinculum societatis Christi«  abrumpere, et usurpate presumptionis licentia statum Ecclesie dissipare? Prosequente igitur uenerabili, et sanctissimo uiro, fratre nostro Stephano, Emeritensis sedis episcopo, res nobis nouelle presumptionis usurpatione sese intulit pertractanda, tanto communi nostro iudicio conuellenda, quanto et prauitatis ausu noscitur perpetrata. Dixit enim uiolentia principali se impulsum fuisse ut in monasterio uillule, in quo uenerabile corpus sanctissimi Pineuii confessoris debito quiescit honore, nouam episcopalis honoris ordinationem efficeret, et ideo ex indiscreto et facillimo assensu iniustis uuambe principis iussionibus parens, nouam et iniustam illic pontificalis  sedis prelectionem induxit, ubi canonica constitutio id fieri omnimoda ratione refellit, predictus idem uir prostratus humi medicamine nostri precepti, et sibi dare ueniam petit et quod potissimum fieri oporteat de persona eius qui illic ordinatus fuerat nostri oris sententia decerni poposcit. Sed quia ueraciter, imo communiter noueramus predictum principem concilio leuitatis agentem non solum precepisse, ut in predicto loco aliquis episcopus fieret, sed etiam ita cum consuetis obstinationibus desinisset, ut in suburbio Toletano in ecclesia Pretoriensi sanctorum Petri et Pauli episcopum ordinaret, necnon et in aliis uicis uel uillulis similiter faceret. Ideo pro tam insolenti huiusmodi exstirpationis licentia, quod de hac re  habent instituta canonum in medium proferri precepimus. Tunc hec in ordine constituta perlecta sunt. In primis, ex Epistola Pauli Tito discipulo, ut episcopos per ciuitates constituere debeat precepit. Item ex concilio Niceno, titulo octauo, ubi inter cetera precipitur ut in ciuitate una non uideantur duo episcopi esse. Item ex concilio Laodiceno, titulo quinquagesimo septimo, ubi dicit: Non oportet in uicis et in uillulis episcopos ordinari, et cetera. Item ex concilio Africe secundo, titulo quinto, ubi Felix episcopus Selemselitanus dixit: Etiam si hoc placuit sanctitati uestre, insinuo ut dieceses que nunquam habuerunt episcopos non habeant, diecesis que aliquando  habuit, habeat proprium episcopum. Secundum autem hanc prosecutionem sanctitatis uestre est estimare. Quod fieri debeat Genedius episcopus dixit: Si placet insinuatio fratris et cepiscopi nostri Felicis, ab omnibus confirmetur. Ab uniuersis episcopis dictum est: Placet. Item ex concilio Africe III, titulo 42, ubi dicit, ut non accipiat alterum episcopum plebs que in diecesi semper subiacuit. Epigonius episcopus inter cetera sic dixit: Hoc dico non debere rectorem accipere eam plebem que in diecesi semper subiacuit, nec unquam proprium episcopum habuit. Quapropter si uniuerso sanctissimo cetui placet hoc, quod prefatus sum, confirmetur. Aurelius episcopus dixit: Fratris et consacerdotis nostri prosecutioni non obsisto, sed hoc me fecisse,  et facturum esse profiteor. Item ex concilio Sardicensi ubi inter cetera precipitur: Licentia passim danda non est. Si enim subito aut uicus aliquis, aut modica ciuitas, cui satis est unus presbyter, uoluerit sibi episcopum ordinari ad hoc ut uilescat nomen episcopi et auctoritas, non debent illi ex alia prouincia inuitati facere episcopum in quibus antea non fuit. Item de sententia eorum qui huiusmodi ordinationes faciunt, uel de his qui contra hec instituta canonum ordinantur, ex concilio Tauritano, titulo ubi dicit: Gestorum quoque seriem conscribi placuit ad perpetem disciplinam quod circa octauum Ursionem Remigium Adrephe episcopum synodus sancta decreuit, qui in usurpationem quamdam de ordinatione sacerdotum ad inuidiam uocabatur, quod ita his uidetur indultum,  ut de cetero hac auctoritate commoniti nichil usurpare conentur, siquidem se ab hac causa tali excusatione defenderint, qua dicerent se non esse prius conuentos. Proinde iudicauit synodus, ut si quis ex hoc fecerit contra instituta maiorum, sciat is, qui ordinatus fuerit, sacerdotis se honore priuandum, et ille qui ordinauerit auctoritate se in ordinationibus, uel in conciliis minime retenturum. Non solum autem circa memoratum episcopum hec sententia preualebit, sed et circa omnes simili errore deceptos qui ordinationes huiusmodi perpetrarunt. His ergo fortissimis regulis effectum pii operis opponentes, in communi definitione elegimus, ut in loco uillule supradicte deinceps sedes episcopalis non remaneat, neque episcopus illic ultra constituendus  existat, hic tamen Conuildus qui contra maiorum decreta illic uidetur institutus fuisse episcopus, nullis canonum erit ad condemnationem sui sententiis ulciscendus, quia non ambitione, sed principis impulsione constitit ordinatus. Et ideo hoc illi remedium humilitatis concedimus ut in sedem aliam decedentis cuiuslibet 136 episcopi transferatur, et predictus locus sub monastica deinceps institutione mansurus non episcopali ultra priuilegio fretus, nec sub regimine abbatis  erit modis omnibus mancipandus. Iam uero de cetero generale ponentes edictum. Si quis contra hec canonum interdicta uenire conatus fuerit, ut in locis illis episcopum eligat fieri ubi episcopus nunquam fuit, anathema sit in conspecu Dei omnipotentis, et insuper tam ordinator  quam ordinatus gradus sui ordinis perdat, quia non solum antiquorum Patrum decreta sed apostolica ausus est conuellere instituta.

u. Relatum nobis est quosdam de sacerdotibus non tot uicibus communionis sancte gratiam sumere quot sacrificia in una die uidentur offerre, sed in uno die, si plurima per se Deo offerant sacrificia, in omnibus se oblationibus a communione suspendunt, et in sola tamen extremi sacrificii oblatione communionis sancte gratiam sumunt, quasi non sit toties illi uero et singulari sacrificio participandum quoties corporis et sanguinis Domini nostri Iesu Christi immolatio facta constiterit. Nam ecce Apostolus dicit: »Nonne qui edunt hostias, participes  sunt altaris?«  Certum est quod hi, qui sacrificantes non edunt, rei sunt Dominicis sacramentis. Quicunque ergo sacerdotum deinceps diuino altario sacrificium oblaturus accesserit, et se a communione suspenderit, ab ipsa, qua se indecenter priuauit, gratia communionis anno uno repulsum se nouerit. Nam quale erit illud sacrificium, cui nec ipse sacrificans particeps esse cognoscitur? Ergo modis omnibus est tenendum ut quotiescunque sacrificans corpus, et sanguinem Iesu Christi Domini nostri in altario immolat, toties perceptionis corporis et sanguinis Christi participem se prebeat.

uI. Illud quoque collatione mutua decernendum nobis occurrit, quod in quibusdam ciuitatibus,  decedentibus episcopis propriis, dum differtur diu ordinatio successoris, non minima creatur officiorum diuinorum offensio, dum tractu terrarum commeantium impeditur celeritas nuntiorum, quo aut non queat regis auribus decedentis presulis transitus innotesci, aut de successore morientis episcopi libera principis electio prestolari. Nascitur sepe et nostro ordini de relatione talium difficultas, et regie potestati, dum consultum nostrum pro subrogandis pontificibus sustinet, iniuriosa necessitas. Unde placuit omnibus pontificibus Hispanie atque Gallecie, saluo priuilegio uniuscuiusque prouincie, licitum maneat deinceps Toletano pontifici quoscunque regalis potestas elegerit, et iam dicti Toletani pontificis iudicium dignos esse probauerit, in quibuslibet  prouinciis precedentium sedibus preficere presules, et decedentibus episcopis eligere successores; sic tamen ut quisquis ille fuerit ordinatus, post ordinationis sue tempus infra trium mensium spatium proprii metropolitani presentiam uisurus accedat, qualiter eius auctoritate uel disciplina instructus condigne suscepte sedis gubernacula teneat. Quod si per desidiam, aut neglectum quilibet constituti temporis metas excesserit, quibus nequeat metropolitani sui obtutibus presentari, excommunicatum se per omnia nouerit, excepto si regia iussione impeditum se esse probauerit. Hanc quoque definitionibus formulam sicut de episcopis, ita de ceteris ecclesiarum rectoribus placuit obseruandum.

uII. Omnis disciplina sic subiectos debet arguere,  ut spem uenie non uideatur auferre, nec funditus curuationis indicere iugum, sed temperantie semper adhibere consultum. Et ideo quia legem illam a domino uuambano principe edictam, que de proditione est adnotata, huius principis nostri domini Eringii mansuetudo temperare disposuit, ideo, annuente nobis glorioso, et religiosissimo Eringio, principe nostro, necessarie hoc sanctum concilium definiuit, ut hi, qui per superiorem legem testificandi dignitatem perdiderint, recepto testimonio pristine dignitatis, causas exsequi possint debite actionis, equaliter nobilitatis solide titulum reportantes, et queque de preteritis legitime testificari uoluerint, licentie obtineant uotum, et iudicibus nullis prohibentibus  arceantur, hoc uidelicet adiicientes ut, si quid in preteritis testificari uoluerint, si pro sola huius rei informatione reiecti sunt, testimonio suo nuper conquirant. Quod in preteritis conquirere potuerant, tamen si illo tempore, quo in preteritis ad testimonium dicendum uocati sunt et supradicte legis institutionibus reprobati, et aliam criminis notam eos tunc non habuisse patuerit, aut tricennium tunc effluxisse, cum ad testimonium fuerant prolati, hi qui eos reprobauerant, manifeste conuicerint.

uIII. Preceptum Domini est ut, excepta causa fornicationis, uxor a uiro dimitti non debeat. Et ideo quicunque citra culpam criminis supradicti, uxorem suam quacunque occasione dimiserit, quia quod  Deus iunxit ille separare disposuit, tandiu ab ecclesiastica communione priuatus, et a cetu omnium Christianorum maneat alienatus quandiu societatem relicte coniugis sinceriter amplectatur et foueat, ita tamen ut, qui, iam admoniti a sacerdote semel, bis, terque ut corrigerentur, ad torum sue coniugis noluerint redire, ipsi se suis meritis et a palatine dignitatis officio separabunt, et insuper generose dignitatis testimonium quandiu in culpa fuerint amissuri sunt, quia carnem suam dissidii iugulo tradiderunt.

IX. De Iudeorum autem exsecranda perfidia, discretis titulorum sententiis, deditas nouiter a glorioso principe leges uigilanti sensuum intentione perlegimus, districto etiam grauitatis pondere  earum instituta probauimus. Proinde que debite rationis iudicio edite synodali dignatione probate sunt, irreuocabili deinceps iudiciorum ordine pro eorum excessibus tenebuntur, id est, leges que de commemoratione priscarum ceremoniarum Iudeorum transgressionibus promulgate sunt, atque de nouella confirmatione earum. Item de blasphematoribus sancte Trinitatis. Item ne Iudei aut se, aut filios suos, uel famulos a baptismi gratia subtrahant. Item ne Iudei more suo celebrent Pascha, uel carnis circumcisiones exerceant, ac ne Christianum quemquam a fide Christi dimoueant. Item ne Iudei Sabbata ceterasque festiuitates ritus sui celebrare presumant. Item ut omnis Iudeus diebus Dominicis, et in prenotatis diebus ab opere cesset.  Item ne Iudei more suo diiudicent escas. Item ne Iudei ex propinquitate sui sanguinis connubia ducant, et ut sine benedictione sacerdotis nubere non audeant. Item ne Iudei religioni nostre insultantes sectam suam defendere audeant, noc a fide refugientes alibi se transducant. Et ne quilibet refugientes eos suscipiat. Item ne Christianus a Iudeis quodcunque muneris contra fidem Christi accipiat. Item ne Iudei libros legere audeant, quos Christiana fides repudiat. Item ne Iudeis mancipia deseruiant, uel adhereant Christiana. Item si Iudeus se Christianum esse testetur, et ob hoc non uelit a se reiicere mancipium Christianum. Item professio Iudeorum, quomodo unusquisque ad fidem ueniens, indiculum  professionis sue conscribere debeat. Item, conditiones Iudeorum quas iurare debeant hi, qui ex eis ad fidem uenientes, professiones suas dederint. Item de Christianis mancipiis Iudeorum que se non prodiderint Christianos siue de publicatoribus eorum. Item ne Iudei a quolibet potestate accepta extra regiam ordinationem Christianum quemque impetere, plectere uel distringere audeant. Item, ut si Iudeorum serui, necdum adhuc conuersi ad Christi gratiam conuolauerint libertati donentur. Item, ne Iudei administratorio usu in ordinem uillicorum atque actorum Christianam familiam redigere audeant, et de damnis eorum qui talia ordinanda iniunxerint. Item Iudeus ex aliis prouinciis uel territoriis ad regis nostri ditionem pertinentibus ueniens  episcopi loci, uel sacerdoti se presentare non differat, ut quid sciat eum in toto obseruare conueniat. Item, ut concursus Iudeorum diebus institutis ad episcopum fieri debeant. Item, ut quicunque Iudeum secum assequentem habuerit, expetente sacerdote eum apud se retinere non audeat. Item, ut cura omnis distringendi Iudeos solis sacerdotibus debeatur. Item, de damnis sacerdotum, uel iudicum qui Iudeis instituta legum adimplere distulerint. Item, ne iudices quidquid de perfidorum excessibus extra sacerdotum conniuentiam iudicare presumant. Item, ut episcopi tunc immunes habeantur a damnis, cum eorum presbyteros ad ea que ipsi non correxerint, remiserint corrigenda. Item, de seruata principibus miserendi potestate in his qui conuersi  ad fidem Christi ueraciter fuerint. Item, ut episcopi omnes Iudeis ad se pertinentibus libellum de suis editum erroribus tradant, et ut professiones eorum, uel conditones in scriniis ecclesie condant. Quarum omnium legum promulgatio grauida sicut synodali iudicio comprobata, ita generali omnium nostrorum definitione in eorum erit deinceps excessus exercenda.

X. Pro his qui quolibet metu uel terrore ecclesiam appetunt, consentiente pariter gloriosissimo Domino nostro Eringio rege, hoc sanctum concilium definiuit, ut nullus audeat confugientes ad ecclesiam, uel residentes abstrahere, aut quodcunque nocibilitatis uel damni, seu spolii residentibus in loco sancto inferre, sed esse potius his ipsis qui ecclesiam petunt,  per omnia licitum in triginta passus ab ecclesie ianuis progredi. In quibus triginta passibus uniuscuiusque ecclesie in toto circuitu reuerentia defendatur, sic tamen ut hi qui ad eam confugiunt in extraneis uel longe separatis ab ecclesia domibus, nullo modo abscedant, sed in hoc triginta passuum numero absque domorum extranearum receptaculo progredientes aditum obstinebunt, ut ad requisite nature usum debitis exeant locis. Et nullo modo teneantur euentu necessitudinis, qui Dominicis se diffidendos commiserint claustris. Si quis autem hoc decretum tentauerit uiolare, et ecclesiastice excommunicationi subiaceat, et seueritatis regie feriatur sententia, ipsos tamen qui ad Ecclesiam confugium  fecerint, si iuxta priscorum canonum instituta, hi qui eos repetunt sacram reddiderint, et sacerdos ecclesie ipsius, ab ecclesia non abstraxerit foribus aut fuga, talium si euenerit sacerdoti querenda est, aut damnorum sententia secundum electionem principis huiusmodi sacerdotibus irroganda.

XI. Precepta Domini sunt dicentis: »Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis sub terra, nec adorabis ea, neque coles .« Item: »Qui immolat diis, occidetur, preterquam Domino soli .« Item: »uir aut mulier qui faciunt malum ante conspectum Domini Dei sui, et transgrediuntur pactum illius, ut uadant, et seruiant diis  alienis, et adorent eos, uel solem et lunam, et omnem militiam celi, que non percepi, et hoc tibi fuerit nuntiatum, audiensque inquisieris diligenter, et uerum esse repereris, et abominatio facta est in Isrel: educes uirum ac mulierem qui rem sceleratissimam perpetrauerunt ad portas ciuitatis, et lapidibus obruentur .« Precepta Domini hec non in ultione, sed in terrore delinquentium apponentes non mortis sententiam promulgamus, sed cultores idolorum, ueneratores lapidum, accensores facularum, et excultores fontium admonemus, ut agnoscant quod ipsi spontanee se morti subiiciunt, qui diabolo sacrificare uidentur, mortis enim nomine diabolus appellatur, sicut de eo scriptum est, et erat illi nomen mors. Ac prouide omne  sacrilegium idololatrie, uel quidquid illud est contra sanctam 137 fidem, in quo insipientes homines captiuati diabolicis culturis inseruiunt, sacerdotis uel iudicis instantia inuentum ut sacrilegia eradicantur, et exterminata truncentur. Eos uero qui ad talem errorem accurrunt, et uerberibus cerceant, et onustos ferro dominis suis tradant, si tamen domini eorum per iuiusrandum attestationem promittant se eos tam sollicite custodire, ut ultra eis non liceat tale nefas committere. Quod si domini eorum nolint huiusmodi reos in fide sua suscipere, tunc ab eis a quibus cerciti sunt regiis aspectibus presententur, ut princeps auctoritatem ac liberam de talibus dominandi potestatem obtineat. Domini tamen eorum qui nuntiatos sibi talium seruorum errores ulcisci  noluerunt, et excommunicationis sententiam preferant, et iura serui illius quem cercere noluerunt, se amisisse cognoscant. Quod si ingenuorum persone his erroribus fuerint implicate, et perpetua excommunicationis sententia feriantur, et arctiori exsilio ulciscantur.

XII. Placuit huic sancto concilio, ut iuxta priorum episcoporum singularium prouinciarum canonum instituta annis singulis in unaquaque prouincia Kalendis Nouembris concilium celebraturi conueniant, quisquis autem in predictis Kalendis Nouembris pro celebratione synodi uenire distulerit, excommunicationi debite subiacebit.

XIII. Premissis his omnibus synodalibus gestis  que honesto decretorum fine compleuimus perpetuum his robur per manuum nostrarum subscriptionem annectimus, dantes pro his gloriam et honorem immortali Deo et Domino nostro, quo inspirante, et determinationis nostre sententia uiguit, et probitas causarum honesto se fine compleuit. Unde sancte Trinitatis poscimus inenarrabile nomen et gloriosam ineffabilis potentie maiestatem, ut det amatori Christi serenissimo Domino nostro atque amantissimo Eringio principi, cuius iussu ad hunc meruimus aduocari aduentum, imperare clementer, regnare feliciter, habere de clementia fructum, obtinere Dei iustitia premium, de pietate tropeum, quo et hic inuictus uictor hostium semper appareat et post diuturna huius seculi curricula ad regnum  eternum cum suis omnibus coronandus perueniat, prestante Deo et Saluatore Iesu Christo Domino, qui cum Patre et Spiritu sancto in Trinitate uiuit et regnat Deus in secula seculorum. Amen.

Confirmatum est hoc sanctum concilium, die octaua Kalendarum Februariarum anno feliciter primo serenissimi domini nostri Eringii regis, era DCCXuIII.



Subscripto episcoporum.

Iulianus Dei gratia Spalensis ecclesie sedis episcopus hec synodica instituta a nobis edita subscripsi. Ego Iulius indignus urbis regie Toletane sedis episcopus hec synodica a nobis instituta subscripsi. Ego Liuba indignus Braccarensis sedis episcopus hec synodica a nobis instituta edita subscripsi.  Ego Stephanus sancte Emeritinensis ecclesie episcopus hec synodica a nobis instituta edita subscripsi. Affalius Dei miseratione Auelensis ecclesie episcopus hec synodica a nobis instituta edita subscripsi. In Christi nomine Leander Hilicitane et Iotane episcopus hec synodica a nobis instituta edita subscripsi. In Christi nomine Palinatius Urcitane ecclesie episcopus, hec synodica instituta a nobis subscripsi. Concordius Palatine sedis episcopus, similiter subscripsi. Riccila Haccitane ecclesie episcopus similiter sub. Sinpernus Erpauicensis episcopus, similiter sub. Sparendeo Talicensis episcopus sedis, similiter sub. Geta Elipensis ecclesie episcopus, similiter sub. Memorius Egobinensis  ecclesie episcopus, similiter sub. Tructimundus Elborensis episcopus sub. Isidorus Sitalensis episcopus, similiter sub. Gendentius ualeuensis episcopus, similiter sub. Deodatus Segoniensis episcopus, similiter sub. Gentinus Tudensis episcopus subscripsi. Eroaricus Portucaliensis episcopus, similiter sub. Felix Irriensis ecclesie episcopus, similiter sub.  Antoninus Bastine ecclesie episcopus, similiter sub. Proculus Iugastrensis ecclesie episcopus, similiter sub. Atala Cauriensis ecclesie episcopus, similiter sub. Separatus uesensis ecclesie episcopus, similiter sub. Prouidentius Salamanticensis ecclesie episcopus, similiter sub. Argibado Eliberitane episcopus ecclesie, similiter sub. Sisebado Ducite ecclesie sedis episcopus, sub. Ellasegotiensis episcopus, similiter sub. Sebarianus Noxiensis episcopus, similiter sub. Ioannes Pacensis episcopus, similiter sub. Teudulphus Astigitane episcopus sub. Samuel, Gundulphus, Euphrasius, Terdoratus, Bateradus abbas subscripserunt. Annibonius presbyter tenens uicem domini nostri Subdemeri ecclesie Complutensis episcopi sub. Sesulphus hec instituta quibus  interfui annuens sub. Raccaredus, similiter sub. uuitiza, similiter sub. uuimars, similiter subscripsi. Theuditendila, similiter subscripsi. Ostulphus, similiter sub. Salimurius, similiter sub. Theudefridus, similiter sub. Hildigisus, similiter sub. uitulus, similiter sub. Edila, similiter sub. Adeluibus, similiter sub. Attulphus, similiter subscripsi.

Quibus omnibus synodalibus gestis, decretis atque pactis, et debitam reuerentiam honoris impendimus, et patulum auctoritatis nostre uigorem his innectere properamus. Ideoque premissas has constitutiones synodicas a presenti die uel tempore, id est ab octauo Kalend. Februarii, anno primo regni nostri nullus audeat contemnere, nullus etiam preterire, nemo earumdem constitutionum audeat iura  conuellere, nullus temerator hec decreta subuertere. Nemo illicitator uel contemptor uigorem his institutionibus subtrahat, sed generaliter per cunctas regni nostri prouincias hec canonum instituta nostre glorie temporibus acta, et auctoritatis debite fastigio prepollebunt, et inuiolabili tenore iudiciorum habebuntur. Si quis autem hec instituta contemnat, contemptorum se nouerit damnari sententia, id est, ut iuxta uoluntatem nostre glorie, et excommunicatus a cetu nostro resiliat, et insuper partem decimam facultatis sue fisci partibus sociandam amittat; quod si nichil habuerit facultatis unde predictam compositionem exsoluere possit, absque alia infamia sui quinquaginta oportebit eum ictibus uerberari, ut  semper infamis permaneat. Edita lex in confirmatione concilii Toletani, sub die octaua Kalend. Februarii, anno feliciter primo regni glorie nostre. In nomine Domini, Flauius Eringius rex hoc legis nostre edictum in confirmatione huius concilii promulgatum subscripsi.





INCIPIT CONCILIUM TOLETANUM DECIMUM TERTIUM Actum Aera DCCXXI, anno quarto Eringii regis.


 Illibate caritatis instinctu alternis uisionum obtutibus redditi et in unum cetum factore Deo pariter aggregati in ecclesia, uidelicet sanctorum apostolorum  Petri et Pauli, anno regni 4 serenissimi Eringii principis, sub die secunda Nonas Nouembris, era DCCXXI, cum unusquisque nostrum debitis locaretur  in sedibus, adfuit idem princeps pleno fidei ardore subnixus, et humilitatis gratia decoratus, qui synodo deliberationis sue uota commendans, ut pro se Deum instantissime deprecaretur expostulans, hoc presertim est allocutus sufficienti exhortatione concilium, ut ecclesiastice discipline que congruunt et corrigendis moribus que conueniunt tractus nostri euidentia sancirentur. Deinde religiosis uotis sue clementie, quibus subueniendum miseris definiuit, synodali conuentu confirmanda commisit, offerens uidelicet sacris pontificibus tomum, obsecrans pariter, et contestans, ut quidquid illic uenustioris esset calami respersione congestum, synodalis potentie conderetur ordine titulorum. Tunc nos pro suscepto a principe tomo gloriam dedimus Deo, et eidem principi  benediximus glorioso. Idem tamen princeps postquam uotorum suorum actionem peregit, a conuentu concilii gratiosus exiuit. Tunc post presentie principalis abscessum, hoc in tomi ipsius allegatione reperimus exaratum.

In nomine Domini Flauius Eringius rex, sanctissimis Patribus in hac sancta synodo residentibus. Ecce, sanctissimi religiosa pietate excolendi pontifices et diuini cultus instantissimi sectatores, coram cetus uestri reuerentia humilis deuotusque prosternor. Recliuis assisto, promptus astipulor, primum de conuentus uestri aggregatione Patri luminum gratiarum copiam soluens, deinde uotorum meorum studia uestris iudiciis dirimenda committens. Nec enim fas est quemquam, etiam si bonum sit opus,  sine collegio agere, cum multa tamen permisit Deus bona cum concilio bonorum egisse, unde ut breui exhortatione perorem, uota mea quibus remedia pietatum exercere delector sensibus paternitatis uestre agnoscenda innuo. Que tamen ne obliuione quadam memoriam fugiant, et relationi proprie curarum intercapedo subducat, in huius tomi complicatione accipite annotata. Illud primum uoluenti mihi miseris parcere, conuenit intimare, quod diuulsam per tyrannidem nostri corporis partem in societatis nostre gremium conamur reducere. Etenim retroactis diue memorie precessoris nostri Uambe regis temporibus, que in profanatoribus patrie, qui cum Paulo quondam tyrannidem assumpserunt, illata est sententia ultionum, qui per iudicii uniuersalis  edictum amiserunt testimonium, rebusque propriis caruerunt, que cuncta uestre sanctitudini nota sunt, quos tamen et in collegio societatis nostre recipere, et rebus quibus fas fuerit deuouimus deuestire. Nam et de accusatis modum uolumus ponere iustissime perquisitionis, quo siue de religiosis, siue de laicis quisque accusationes cuiusquam studio fuerit propulsatus non occultis fraudibus, uel uiolentiis comprimatur, nec clam professione uiolenter arceatur, sed in communi omnium examine iudicetur, quo, secundum publice professionis sue tenorem, aut offensibilis debitas damnationis penas excipiat, aut innocens ex iudicio omnium comprobatus clarescat. Nam quid iam de tributorum fiscalium exactionibus  referam, quorum redhibitiones tantis debitorum cumulis increuerunt, ut si exigi penitus iubeantur et status subruatur funditus populorum, et fragmine collisionis eorum ultimum terre sentiant proprie prolapsionis excidium? Unde talibus non solum priuatis, sed etiam fiscalibus seruis remedia pietatis preoptans nostra gloria affluenter impendere, ut omnes tributorum exactiones que apud illos de retroactis temporibus adiacent, usque ad primum annum mansuetudo nostra illis remittendas laxauit, et stylo proprie auctoritatis sacro sancto cetui nostro relegendas elegit. Illud quoque adiiciens loquar quod uotis nostris horribile et animis exsecrabile est semper. Ignobilitatis conditio libertorum uel seruorum, et adequata gentis nostre statum degenerat, ob quam  rem hoc nostre glorie animis placet, ut exceptis fiscalibus seruis uel libertis, abrasa deinceps huius male presumptionis licentia, nullus qui ex seruitute quorumlibet seruus sit uel libertus ad palatina officia transeat. Quod si fecerit illic seruiturum procul dubio recludendum se nouerit, ex quo aut conditionis proprie originem sumpsit, aut libertatis titulum reportauit. His uotorum meorum insinuationibus allegatis, queso ut fortia paternitatis uestre adiutoria prerogetis. Luce enim clarius constat, quod aggregatio sacrosancta pontificum quidquid censuerit obseruandum per sancti Spiritus donum omnino est ad eternitatem prefixum. Et ideo uniuersitatem paternitatis uestre atque 138 sublimium uirorum nobilitatem, qui ex aule regalis officio in hac sancta synodo nobiscum sessuri  preelecti sunt; obtestor pariter et coniuro atque per ineffabile illud sacramentum conuenio, ut quisquis in medio uestri se iudicandum uel retractandum inuexerit, tam que per nos dicta, quam etiam cetera que uestris auditibus se ingesserint audienda communi uigore iustitie et temperamento misericordie dirimere procuretis, quo cum omni reuerentia patrum precedentium regulis subditi totius unanimitatis uestre sententia non aliunde quam ex ueritatis fonte procedat. Sicque et his que premissa sunt solidum deliberationis stylum promptissime apponatis, et reliqua adhuc que necessaria sunt in peragendis ecclesiastice regule disciplinis et dirimenda tractetis, et dirempta religiosioribus diligenter conscribatis, qualiter dum doctrinam dispergitis  salutarem in populis, Christum Dominum in cumulando iustitie fructu capiatis, ut uobis predicantibus et implentibus, et que diuinis oculis complaceant, et que nobis proficiant semper agere ualeamus. Sit utrisque parentibus in hoc seculo, de lucro animarum ineffabile gaudium, et in futuro de peruentione eternitatis premium inconuulsum. Datum sub die quinto Nonas Nouembris, anno feliciter quarto regni glorie nostre in Dei nomine, Toleto. Perlecto ergo coram cunctis Tomi necessarie institutionis exorsu, prius de fide sancte Trinitatis sermocinationis nostre cepit esse principium, profitentes pariter et credentes ea que de hac sancta Trinitate et Euangelia tradunt, et apostolorum sanctiones instituunt,  sicut Nicena synodus hoc pietatis sacramentum exposuit, sicut Constantinopolitana definitio sanxit, uel primi Ephesini cetus atque Chalcedonensis euidens doctrina constituit, iuxta quod etiam sacrosancti symboli elucubrata professio claret, que in missarum solemnitatibus patula cunctorum acclamatur fidelium uoce.


Fides Niceni concilii.

Credimus in unum Deum Patrem omnipotentem factorem celi et terre, uisibilium omnium et inuisibilium conditorem; et in unum Dominum Iesum Christum Filium Dei unigenitum, ex Patre natum ante omnia secula, Deum ex Deo, lumen ex lumine, Deum uerum ex Deo uero, natum, non factum, omousion Patri, hoc est eiusdem cum Patre substantie,  per quem omnia facta sunt, que in celo et que in terra; qui propter nos et propter nostram salutem descendit, et incarnatus est de Spiritu sancto ex Maria uirgine; homo factus, passus est sub  Pontio Pilatio, sepultus, tertia die resurrexit. Ascendit in celos, sedet ad dexteram Patris, iterum uenturus in gloria iudicare uiuos et mortuos. Cuius regni non erit finis. Credimus in Spiritum sanctum Dominum et uiuificatorem, ex Patre et Filio procedentem, cum Patre adorandum et glorificandum, qui locutus est per prophetas. Unam catholicam atque apostolicam Ecclesiam. Confiteor unum baptisma in remissionem peccatorum; exspectamus resurrectionem mortuorum, et uitam uenturi seculi. Amen.

Post huius sancte fidei dispositam scripturam, quasi super solidissimam petram ceterorum sequentium construximus fabricam, ut firmitate inconuulsibili durent, que super fundamentum uere fidei fuerint perenne constructa. Unde et has omnium in  commune sententias quas principis hortatu construendas accepimus communi uoto edidimus, quas etiam eterno reuerentie uigore obseruandas fore censemus.





INCIPIT CONCILIUM BRACCARENSE PRIMUM. Aera DLXIX, anno tertio Ariamiri regis, Kalendis Maii.


 Anno tertio Ariamiri regis Kalendis Maii, cum Gallicie prouincie episcopi Lucretius, Andreas, Martinus, Cottus, Hildericus, Lucetius, Timotheus, Maliosus ex preceptis prefati gloriosissimi Ariamiri  regis in metropolitana eiusdem prouincie ecclesia conuenissent, considentibus simul episcopis, presentibusque presbyteris, astantibusque ministris, uel uniuerso clero, Lucretius memorate metropolitane ecclesie episcopus dixit: Diu est, sanctissimi fratres, quod secundum instituta uenerabilium canonum et decreta catholice et apostolice discipline desiderabamus sacerdotalem inter nos fieri debere conuentum, quia non solum ecclesiasticis regulis et ordinibus opportunam, sed stabilem etiam semper efficit caritatis fraterne concordiam, dum congregati simul in nomine Domini sacerdotes ea inter se salutari collatione requirunt, que secundum doctrinam apostolicam unitatem spiritus in uinculo pacis obtineant. Nunc ergo, quoniam optatum nobis huius  congregationis diem gloriosissimus atque piissimus filius noster aspirante sibi Domino utiliter commendauit, prius de statu fidei  conferamus. Nam, licet iam olim Priscilliane heresis contagio in Hispaniarum prouinciis detecta sit et damnata, ne quis tamen per ignorantiam, aut aliquibus  scripturis deceptus apocryphis aliqua adhuc ipsius erroris pestilentia sit infectus, manifestius ignaris hominibus declaretur qui ipsi in extremitate et in ultimis huius prouincie finibus constituti aut exiguam aut pene nullam recte eruditionis notitiam contigerunt. Credo autem uestre beatitudinis fraternitatem nosse, quia eo tempore quando in regionibus nefandissime Priscilliane secte uenena serpebant, beatissimus papa urbis  Rome Leo, qui quadragesimus fere apostoli Petri successor exstitit, per Turpium notarium sedis sue ad synodum Gallicie contra impiam Priscilliane heresis sectam scripta sua direxit. Cuius etiam precepta Tarraconenses et Carthaginenses episcopi,  Lusitani quoque et Betici, facto inter se concilio, regulam fidei contra Priscillianam heresim cum aliquibus capitulis conscribentes, ad Baleonium tunc huius Braccarensis ecclesie presulem direxerunt; unde et quia ipsum prescripte fidei exemplar cum suis capitulis pre manibus hic habemus, pro instructione ignorantium  recitetur. Omnes episcopi dixerunt: ualde necessaria horum capitulorum est lectio, ut dum simplicioribus quibusque pristina sanctorum instituta panduntur, abominata iam olim a sede beatissimi Petri apostoli, et damnata Priscilliane heresis figmenta cognoscantur. Lectum est exemplar fidei, cum capitulis suis, que ne prolixitatem facerent his gestis minime  sunt inserta. Post lectionem capitulorum licet lectio necessaria recensita est, tamen euidentius et simplicius ea que sunt exsecrabilia ita positis etiam capitulis modo declarentur: ut qui minus est eruditus intelligat, et sic anathematis sententia explosa iam Priscilliani erroris figmenta damnentur; ut quisquis clericus, uel monachus, siue laicus, tale aliquid sentire adhuc, uel defendere fuerit deprehensus, tanquam uere putridum membrum continuo de corpore abscindatur catholice Ecclesie, ne aut societatis siue prauitatis eius macula a recte credentibus de permistione talium aliquid orthodoxis reputetur opprobrium. Proposita contra Priscillianam heresim capitula, et relecta continent hec:

I. Si quis Patrem et Filium et Spiritum sanctum non  confitetur tres personas unius substantie et uirtutis ac potestatis sicut catholica et apostolica Ecclesia docet, sed unam tantum ac solitariam dicit esse personam, ita ut ipse sit Pater qui Filius, etiam sit Paracletus Spiritus, sicut Sabellius et Priscillianus dixerunt, anathema sit.

II. Si quis extra sanctam Trinitatem mala nescio que diuinitatis nomina introducit, dicens, quod ipsa diuinitas sit trinitas, sicut Gnostici et Priscillianus dixerunt, anathema sit.

III. Si quis dicit Filium Dei Dominum nostrum antequam ex uirgine nasceretur non fuisse, sicut Paulus Samosatenus et Photinus et Priscillianus dixerunt, anathema sit.

Iu. Si quis natale Christi secundum carnem non  uere honorat, sed honorare simulat se, ieiunans in eodem die uel in Dominico, quia Christum in hominis natura esse non credit, sicut Cerdon, Marcion, Manicheus et Priscillianus dixerunt, anathema sit.

u. Si quis animas humanas, uel angelos ex Dei credit substantia exstitisse, sicut Manicheus et Priscillianus dixerunt, anathema sit.

uI. Si quis animas humanas dicit prius in celesti habitatione peccasse, et pro hoc in corpora humana in terram deiectas, sicut Priscillianus dixit, anathema sit.

uII. Si quis dicit diabolum non fuisse prius angelum bonum a Deo factum, nec Dei opificium fuisse naturam eius, sed dicit eum ex tenebris emersisse, non aliquem sui habere auctorem, sed ipsum esse  principium absque substantia mala, sicut Manicheus et Priscillianus dixerunt, anathema sit.

uIII. Si quis credit quod aliquas immundas creaturas diabolus fecerit, et tonitrua, et fulgura, et tempestates, et siccitates ipse diabolus sua auctoritate facit, sicut Priscillianus dixit, anathema sit.

IX. Si quis animas et corpora humana fatali signo credit astringi, sicut Pagani et Priscillianus dixerunt, anathema sit.

X. Si quis duodecim signa, id est sidera que mathematici obseruare solent per singula anime uel corporis membra disposita credunt, et nominibus patriarcharum ascripta dicunt, sicut Priscillianus dixit, anathema sit.

XI. Si quis coniugia humana damnat, et procreationem  nascentium perhorrescit, sicut Manicheus et Priscillianus dixerunt, anathema sit.

XII. Si quis plasmationem humani corporis diaboli dicit figmentum esse, et conceptiones in uteris matrum operibus dicit demonum fieri, propter quod resurrectionem carnis non credit, sicut Manicheus et Priscillianus dixerunt, anathema sit.

XIII. Si quis dicit creationem uniuerse carnis non opificium esse Dei, sed malorum angelorum, sicut Manicheus et Priscillianus dixerunt, anathema sit.

XIu. Si quis immundos putat cibos carnium quas Deus in usu hominum dedit, et non propter afflictionem sui corporis, sed quia immunditiam putauerit,  ita abstineat ab eis, ut nec olera cocta cum carnibus pergustet, sicut Manicheus et Priscillianus docuerunt, anathema sit.

Xu. Si quis clericorum preter matrem aut germanam uel etiam que proxima consanguinitate iunguntur, alias aliquas quasi adoptiuas feminas secum retinent, et cum ipsis habitant, sicut Priscilliani secta docuit, anathema sit.

XuI. Si quis quinta feria paschali, que uocatur cena Domini, hora legitima post nonam ieiunus in ecclesiis missas non tenet, sed secundum sectam Priscilliani festiuitatem ipsius ab hora tertia per missas defunctorum soluto ieiunio colit, anathema sit.

139 XuII. Si quis scripturas, quas Priscillianus  secundum suum deprauauit errorem, uel tractatus Dictinii, quos ipse Dictinius antequam conuerteretur scripsit, uel scripta que sub nomine patriarcharum, prophetarum et apostolorum et suo errori consona confinxit, legit, et impia eorum figmenta sequitur aut defendit, anathema sit.

XuIII. Propositis his capitulis et relectis Lucretius episcopus dixit: Quoniam etiam ea que a catholicis abominata sunt et damnata manifestius et apertius etiam ignorantibus declarata sunt, necessarium post hoc arbitror si uestre fraternitati uidetur, ut instituta nobis sanctorum Patrum recensitis antiquis canonibus innotescant, que etsi non omnia certe uel pauca, que ad instructionem clericalis discipline pertinent, relegantur. Omnes episcopi dixerunt:  Placet hoc edictum et congrua res est, ut quibus fortasse et per incuriam abolita sunt ecclesiastica constituta, audiant sanctorum canonum regulam et obseruent. Relectis ex codice coram concilio tam generalium synodorum canonibus quam localium; post quorum lectionem Lucretius episcopus dixit: Ecce ex ipsa canonum lectione cognoscat sancta fraternitas uestra, non solum generalibus conciliis, sed et in localibus congregatos simul sacerdotes uno consensu ea que ecclesiastico conueniebant ordini statuisse, et secundum quod uniuscuiusque rei expetebat ratio prospexisse, sequentes sententiam doctrine apostolice dicentis: Probate que bona sunt et tenete. Si ergo placet caritati uestre, quia sunt aliqua ecclesiastice institutionis obsequia,  que in huius presertim extremitate prouincie non per contentionem, quod absit, sed magis  fiunt per incuriam aut per ignorantiam, constituamus quedam inter nos capitula, ut que non uno modo tenentur a nobis ad unam omnino formulam reuocentur? Omnes episcopi dixerunt: Necessarium et ualde utile arbitramur, ut ea que apud unumquemque nostrum uaria et inordinata consuetudine retinentur, unito inter nos Dei gratia et concordi celebrentur officio. Et idcirco si quid illud est magnum uel paruum quod uariari uidemus, ad unam  formulam prefixis rationabiliter capitulis reuocetur, precipue cum et de certis quibusdam causis instructionem apud nos Sedis apostolice  habeamus, que ad interrogationes suas quondam uenerande memorie precessoris tui prudentia Profuturi ab ipsa beatissimi Petri accepit cathedra. Lucretius episcopus dixit: Recte fraternitas uestra auctoritatem Sedis apostolice recordata est, que licet eodem tempore innotuerit quo directa est, tamen pro firmitate testimonii et instructione multorum  quia pre manibus est, coram omnibus legatur. Omnes episcopi dixerunt: Iustum est ut quia mentio ipsius auctoritatis est habita, que est eius doctrina a circumstantibus audiatur. Relecta est auctoritas Sedis apostolice ad quemdam Profuturum directa episcopum, que propter prolixitatem his gestis minime est inserta; post cuius lectionem Lucretius episcopus dixit:  Manifestius patet apostolicam nobis opitulari doctrinam, et ideo sicut fraternitas uestra predixit, si quid per ignorantiam apud quosdam uariatur, ad unam formulam concordi regula prescriptis inter nos capitulis astringatur. Proposita sunt capitula que continent hec.

XIX. Placuit omnibus communi consensu, ut unus atque idem psallendi ordo in matutinis, uel uespertinis officiis teneatur, et non diuerse ac priuate monasteriorum consuetudines contra ecclesiasticas regulas sint permiste.

XX. Item placuit, ut per solemnium dierum uigilias uel missas omnes easdem et non diuersas lectiones in ecclesia legant.

XXI. Item placuit ut non aliter episcopi et aliter  presbyteri populum, sed uno modo salutent dicentes: Dominus sit uobiscum, sicut in libro Ruth legitur; et ut respondeatur a populo: Et cum spiritu tuo, sicut et ab ipsis apostolis traditum omnis retinet Oriens, et non sicut Priscilliana heresis permutauit.

XXII. Item placuit ut eodem ordine misse celebrentur ab omnibus quo Profuturus quondam huius metropolitane ecclesie episcopus ab ipsa apostolice Sedis auctoritate suscepit scriptum.

XXIII. Item placuit ut nullus eum baptizandi ordinem pretermittat, quem et antea tenuit metropolitana Braccarensis ecclesia, et pro amputanda aliquorum dubietate predictus Profuturus episcopus scriptum sibi et directum a Sede beatissimi Petri apostoli  suscepit.

XXIu. Item placuit, ut conseruato metropolitani episcopi primatu ceteri episcoporum secundum sue ordinationis tempus alius alio sedendi deferat locum.

XXu. Item placuit, de rebus ecclesiasticis tres eque fiant portiones; id est, una episcopi, alia clericorum, tertia in reparatione uel in luminaribus ecclesie. De quarta parte siue archipresbyter, siue archidiaconus illam administrans episcopo faciat rationem.

XXuI. Item placuit, ut nullus episcopus clericum alterius ordinare presumat, sicut et antiqui canones uetuerunt, nisi forte signata ipsius scripta susceperit.

XXuII. Item placuit, quia in aliquantis huius prouincie ecclesiis diacones absconsis infra tunicam  utuntur orariis, ta ut nichil differre a subdiacono uideantur, ut de cetero superpositis scapulis, sicut decet, utantur orariis.

XXuIII. Item placuit ut non liceat cuilibet ex lectoribus sacra altaris uasa portare, nec aliis nisi his qui ab episcopo subdiaconi fuerint ordinati.

XXIX. Item placuit ut lectores in ecclesia in habitu seculari ordinati non psallant, neque granos gentili ritu dimittant.

XXX. Item placuit, ut ueteris Testamenti nichil petice compositum in ecclesia psallatur, sicut et sancti precipiunt canones.

XXXI. Item placuit, ut ingredi ad communicandum non liceat sacrarium laicis uiris, uel mulieribus, nisi tantum clericis, sicut et antiquis canonibus institutum  est.

XXXII. Item placuit, ut quicunque in clero cibo carnium non utuntur, pro amputanda suspicione Priscilliane heresis, uel olera cocta carnibus tamen pregustare cogantur. Quod si contempserint, secundum quod de talibus sancti Patres antiquitus statuerunt, necesse est, pro suspicione heresis, huius officio excommunicatos omnimodo remoueri.

XXXIII. Item placuit, ut qui pro heresi aut pro crimine aliquo excommunicantur, nullus eis communicare presumat, sicut et antiqua canonum continent statuta; quod si quis spernit, uoluntarie seipsum alienum a communione facit.

XXXIu. Item placuit, ut hi qui sibi ipsis, aut per ferrum, aut per uenenum, aut per precipitium, aut  suspendium, aut quolibet modo uiolentie inferunt mortem, nulla pro illis in oblatione commemoratio fiat, neque cum psalmis ad sepulturam eorum cadauera deducantur, multi enim sibi hoc per ignorantiam usurpant. Similiter et de his placuit fieri qui pro suis sceleribus puniuntur.

XXXu. Item placuit, ut catechumenis sine redemptione baptismi defunctis simili modo non oblationis commemoratio, neque psallendi impendatur officium, nam et hoc per ignorantiam usurpatum est.

XXXuI. Item placuit ut corpora defunctorum nullo modo basilicam sanctorum sepeliantur, sed si necesse est, de foris circa murum basilice usque adeo non abhorreat. Nam si firmissimum hoc priuilegium  usque nunc retinent ciuitates, ut res nullo modo intra ambitum murorum cuiuslibet defuncti corpus sit humatum, quanto magis hoc uenerabilium martyrum debet reuerentia obtinere?

XXXuII. Item placuit, ut si quis presbyter post hoc interdictum ausus fuerit chrisma benedicere, aut ecclesiam, aut altarium consecrare, a suo officio deponatur. Nam et antiqui canones hoc uetuerunt.

XXXuIII. Item placuit, ut ex laico ad gradum sacerdotii nemo ueniat, nisi prius anno integro in officio lectorum, uel diaconatus disciplinam ecclesiasticam discat, et sic per singulos gradus eruditus ad sacerdotium ueniat; nam satis reprehensibile est, ut qui nondum didicit, iam docere presumat, dum et antiquis hoc Patrum institutionibus interdictum sit.

 XXXIX. Item placuit, ut si quid ex collatione fidelium, aut per festiuitates martyrum, aut per commemorationem defunctorum offertur, apud unum clericorum fideliter colligatur, et constituto tempore, aut semel, aut bis in anno inter omnes clericos diuidatur; nam non modice ex ipsa inequalitate discordie generantur, sic unusquisque in sua septimana quod oblatum fuerit sibi dependat.

XL. Item placuit, ut precepta antiquorum canonum  nullus audeat preterire; si quis autem contumax transgreditur ista, necesse est ut de suo degradetur officio. Relectis capitulis Lucretius episcopus dixit: Quia opitulante Domino nobis ea que infirmitatem catholice et orthodoxe fidei, uel que ad officium ordinis ecclesiastici  pertinebant unanimi  collatione decreuimus; restat nunc, ut ex omnibus his que Dei gratia salubriter instituta sunt propriam unusquisque nostrum studeat docere atque informare diecesim. Si quis autem ex nobis in parochiis suis post agnita huius concilii instituta, aut clericum,  aut monachum sane huic doctrine resistentem inuenerit, aut in aliquo adhuc Priscilliane secte errore latitare persenserit, et non continuo illum excommunicatum et anathematizatum de ecclesia eiecerit foras , nouerit se is, qui talem receperit, fraterne esse excommunicationi obnoxium, et diuine procul dubio sententie reum. Omnes episcopi dixerunt: Quecunque a nobis unito per Dei gratiam consensu decreta sunt, peruigili necesse est sollicitudine obseruentur. Que ut stabilitatem placite constitutionis obtineant firmitatem, propria unusquisque his gestis manu subscribat. Et post episcoporum subscriptio subsecuta est. Lucretius episcopus subscripsi. Andreas  episcopus subscripsi. Martius episcopus subscripsi. Cottus episcopus subscripsi. Hildericus episcopus subscripsi. Lucentius episcopus subscripsi. Timotheus episcopus subscripsi. Maliosus episcopus subscripsi.





140 INCIPIT CONCILIUM BRACCARENSE SECUNDUM.


 Regnante Domino nostro Iesu Christo currente era DCX, anno secundo regis Ariamiri, die decimo octauo Kalendarum Ianuariarum, cum Gallicie prouincie episcopi tam ex Braccarensi quam ex Lucensi  synodo cum suis metropolitanis precepto prefati gloriosissimi regis simul in metropolitana Braccarensi ecclesia conuenissent, id est, Martinus, Nitigis, Remisol, Andreas, Lucentius, Adoriens, uectimer, Sardinarius, uiator, Auila, Polemus, Mailoc, considentibus simul episcopis, atque uniuerso clero presente, Martinus Braccarensis ecclesie episcopus dixit: Inspiratione hoc Dei credam prouenisse, sanctissimi Patres, ut per ordinationem gloriosissimi filii nostri regis ex utroque concilio conueniremus in unum, ut non solum de uisione alterutra gratularemur, sed etiam ea que ad ordinationem et disciplinam ecclesiasticam pertinent, pariter colloquamur. Scriptum est enim in Euangelio, dicente Domino: »Ubicunque fuerint duo uel tres in nomine  meo congregati, ibi ero in medio eorum .« Nitigis Lucensis ecclesie episcopus dixit: Nec aliud potest credi, nisi ea que ad utilitatem nostrarum pertinent animarum diuina inspiratione et inchoari et perfici oportere.

Et ideo unanimes atque idipsum in Domino sentientes, quecunque ad instructionem nostram pertinent, in medium prolata desideramus agnoscere. Martinus episcopus dixit: Arbitramur uestram beatitudinem recordari quia cum primum in ecclesia Braccarensi episcoporum concilium congregatum est, post multa que ad concordiam fidei fuerant roborata, aliqua etiam que regularum sanctorum canonum  continent discretionem firmauimus. Quorum utilitas ut possit euidentius in memoriam reuocari, ipsa, si uobis placet, epistola uestra in presentia relegatur. Omnes episcopi dixerunt: Oportet omnimode  ut in omnium auribus qui hic assistunt recitetur. Recitatis ergo capitulis superioris concilii, que ne prolixitatem facerent his gestis sunt inserta, Martinus episcopus dixit: Hec ergo que modo sunt recitata que nobis tunc aut uaria, aut dubia, aut inordinata sunt uisa, auxiliante Deo, ordinentur, et suam immobiliter obtineant firmitatem; que autem tunc in memoriam non uenerunt aut onerosum fuit in illo primo concilio multa similiter ingerere, necessarium uidetur, modo ad notitiam sancte caritatis deferri, eis specialiter prospectis, ut spirituali uentilata examine purgentur; sancti enim Patres precessores nostri, aut generales synodos undique colligi pro unitate recte fidei fecerunt: sicut in Nicea contra Arium trecenti decem et octo, et  in Constantinopoli centum quinquaginta contra Macedonium, et in Epheso contra Nestorium ducenti, et in Chalcedona Eutichetem sexcenti triginta, aut certe speciales synodos per suas unusquisque prouincias pro resecandis contentionibus, uel emendandis aliquorum negligentiis collegerunt; et prout euentus culparum aut qualiscunque excessus exegit, per singulas quasque diuinas canonum sententias, mediante inter eos Dei spiritu, conscripserunt, quas oportet nos relegere et tenere; et quia opitulante Christi gratia de unitate et rectitudine fidei in hac prouincia nichil est dubium, nobis modo specialius est agendum, ut si quid fortasse ex apostolica disciplina  per ignorantiam aut per negligentiam reprehensibile inuenitur in nobis, recurrentes ad testimonia sanctarum Scripturarum uel antiquorum canonum instituta, adhibito communi consensu animi, que displicuerint rationabili iudicio corrigamus. Et primum, si placet, in relectis beati Petri apostoli preceptis que pro regula sacerdotum in sua epistola euidenter adscripsit, quidquid non eodem tenore sicut princeps apostolorum edocuit, agi uidetur, a nobis sine ulla cunctatione ad emendationem deducere festinemus, ne forte dum aliis predicamus ipsi reprobi effecti diuino illo condemnemur eloquio, dicente: »Tu uero odisti disciplinam, et proiecisti sermones meos post te .« Omnes episcopi dixerunt: Cupimus memoratam apostoli  Petri epistolam ad locum afferri ipsum ubi sacerdotes decet audire. Tunc allato libro hec ex eadem epistola recitata sunt: »Seniores obsecro consenior, pascite qui in uobis est gregem Dei, prouidentes non coacte, sed spontanee secundum Dominum, neque turpis lucri gratia, sed uoluntarie, neque dominantes in clericis, sed forma facti gregi et ex animo, ut cum apparuerit princeps pastorum percipiatis immarcessibilem glorie coronam.« His relectis, omnes episcopi dixerunt: Cognitis his que ex epistola beati Petri apostoli sunt recitata, desideramus, auxiliante Dei gratia, diuinis obedire preceptis, et apostolice epistole que nobis recitata est in his omnibus formulam imitari, ne forte in aliquibus inordinate ambulantes diuino  iudicio condemnemur,  sed sanctorum Patrum uestigia subsequentes in ipsorum requie mereamur esse participes, et immarcessibilem illam glorie coronam, que repromissa est, cum ipsis percipere mereamur. Ob hoc ergo tuam simul omnes deposcimus caritatem ut has omnes causas singulis capitulis breuiter comprehensas, uel qualiter corrigi debeant, his gestis subter annectas. Que cum studiosius relecta et in notitiam omnium nostrum euidenter fuerint perducta, propria unusquisque manu pro eorum emendatione et confirmatione subscribat, ut non solum nobis sed etiam successoribus nostris, hec ad perfectionem episcopalis officii decreta proficiant.

CAP. I. Placuit omnibus episcopis atque conuenit, ut per singulas ecclesias episcopi, et per dieceses  ambulantes primum discutiant clericos, quomodo ordinem baptismi teneant, uel missarum qualiter officia in ecclesia peragant, et si recte quidem inuenerint, Deo gratias, sin autem minime, docere debent ignaros. Et hoc modis omnibus precipite sicut antiqui canones iubent, ut ante dies uiginti baptismi ad purgationem exorcismi concurrant catechumeni, in quibus uiginti diebus omnes catechumeni symbolum quod est: Credo in Deum Patrem omnipotentem, specialiter doceantur. Postquam ergo hec suis clericis discusserint uel docuerint episcopi, alia die conuocata plebe ipsius ecclesie doceant illos, ut errores fugiant idolorum, uel diuersa crimina, id est, homicidium, adulterium, periurium, falsum testimonium, et reliqua peccata mortifera, et quod nolunt  sibi fieri, alteri non faciant, et ut credant resurrectionem omnium hominum, et diem iudicii in quo unusquisque secundum opera sua recepturus sit. Et sic postea episcopus de ecclesia illa proficiscatur ad aliam.

II. Placuit ut nullus episcoporum per suas dieceses ambulans preter honorem cathedre sue, id est, solidos duos, aliquid aliud per ecclesias tollat; neque tertiam partem ex quacunque oblatione populi in ecclesiis parochialibus requirat; sed illic tertia pars pro luminaribus ecclesie uel recuperatione seruetur, et per singulos annos episcopo inde ratio fiat. Nam si tertiam partem illam episcopus tollat, lumen et sacra tecta abstulit ecclesie. Similiter ut parochiales clerici seruili more in aliquibus operibus episcopis seruire non cogantur, quia scriptum est: Neque  ui dominantes in clero.

III. Placuit ut de ordinatione clericorum episcopi munera nulla accipiant, sed sicut scriptum est, quod gratis donante Deo accipiunt, gratis dent. Non in aliquo pretio gratia Dei, et impositio manuum uenundetur; quia antiqua definitio Patrum, ita de ecclesiasticis ordinationibus statuit, dicens: Anathema sit danti et accipienti. Propterea quia aliquanti multis sceleribus obnoxii sancto indigni ministrantes altari non hoc testimonio bonorum actuum, sed profusione munerum obtinent, oportet ergo non per gratiam munerum, sed per diligentem prius discussionem, deinde per multorum testimonium clericos ordinare.

Iu. Placuit ut modicum balsami quod benedictum  pro baptismi sacramento per ecclesias datur, quia a singulis tremisses pro ipso exigi solent, nichil ulterius exigatur: ne forte quod pro salute animarum per inuocationem sancti Spiritus consecratur, sicut Simon magus donum Dei pecunia uoluit emere, ita nos uenundantes damnabiliter uenundemur.

u. Placuit ut quotiens ab aliquo fidelium ad consecrandas ecclesias episcopi inuitantur, non quasi ex debito munus aliquod a fundatore requirant, sed si ipse quidem aliquid ex suo uoto obtulerit, non respuatur. Si uero aut paupertas illum, aut necessitas retinet, nichil exigatur ab illo. Attamen unusquisque episcoporum meminerit, ut non prius dedicet ecclesiam, nisi antea dotem basilice et obsequium  ipsius per donationem chartule confirmatum accipiat. Nam non leuis est ista temeritas sine luminaribus, uel sine substantiali sustentatione eorum qui ibidem seruituri sunt, tanquam domus priuata consecretur ecclesia.

uI. Placuit si quis basilicam non pro deuotione fidei, sed pro questu cupiditatis edificat, ut quidquid ibi de oblatione populi colligitur, medium cum clericis diuidat, eo quod basilicam in terra sua questus causa condiderit, quod in aliquibus locis usque modo dicitur fieri. Hoc ergo de cetero obseruari debet, ut nullus episcoporum tam abominabili uoto consentiat, nec basilicam que non pro sanctorum patrocinio, sed magis sub tributaria conditione est condita, audeat consecrare.

 uII. Placuit ut unusquisque episcopus per ecclesias suas hoc precipiat, ut hi qui infantes suos ad baptismum offerunt, si quid uoluntarie pro suo offerunt uoto, suscipiatur ab eis. Si uero per necessitatem paupertatis aliquid non habent quod offerant, nullum illi pignus uiolenter tollatur a clericis. Nam multi pauperes hoc timentes filios a baptismo retrahunt, qui forte differunt. Si sine gratia baptismi de hac uita recesserint, necesse est ut ab illis eorum perditio requiratur, quorum spolia pertimescentes a baptismi gratia se retraxerunt.

uIII. Placuit ut si quis aliquem clericorum in accusatione fornicationis impetit, secundum preceptum Pauli apostoli duo uel tria testimonia requirantur ab illo. Quod si non potuerit, datis testimoniis,  approbari quod dixit, excommunicationem accusati accusator accipiat.

IX. Placuit ut priusquam omnia in concilio sacerdotum fuerint ordinata, illud obseruetur ut superuenturum ipsius anni Pascha quo Kalendarum die uel quota luna debet suscipi, a metropolitano episcopo nuntietur, quod ceteri episcopi, uel clerus reliquus breuiculo subnotantes, unusquisque in sua ecclesia adueniente natalis Domini die, astante populo, post lectionem Euangelicam nuntiet; in cuius principio conuenientes in unum uicine ecclesie per triduum cum psalmis, per sanctorum basilicas ambulantes celebrent litanias. Tertio autem die, celebratis hora nona siue decima missis, dimisso populo precipiant Quadragesime ieiuniis seruire, et mediante  Quadragesima ex uiginti diebus baptizandos infantes ad exorcismi purgationem offerre.

141 X. Placuit, ut quia per stultitiam presumpti  nuper erroris, aut certe ex ueteris Priscilliane adhuc heresis fetore corrupto cognouimus quosdam presbyteros in huius presumptionis audacia retineri, ut missas mortuorum etiam post acceptum merum uel oblationem ausi sunt consecrare: ideoque hoc prefixe euidentis sententie admonitione seruetur, ut si quis presbyter post hoc edictum nostrum amplius in hac uesania fuerit deprehensus, hoc est non ieiunus, sed quocunque cibo presumpto oblationem consecrauerit in altari, continuo ab officio suo priuatus a proprio deponatur episcopo. His ita gestis, placuit omnibus pro confirmanda horum obseruantia unumquemque propria manu subscribere eo placitorum facto, ut si quis eorum capitulorum terminum transgressus ad inordinatas consuetudines  reuerti uoluerit, totius concilii excommunicatione correptus, uerissimam sibi de sui ordinis inclinatione nouerit imminere sententiam. Martinus Braccarensis metropolitane ecclesie episcopus his gestis subscripsi. Remisol Besensis ecclesie episcopus his gestis subscripsi. Lucentius Conimbrigensis ecclesie episcopus his gestis subscripsi. Adoricus Getane ecclesie episcopus his gestis sub. Sardinarius Lamucensis ecclesie episcopus his gestis sub. uiator Magnatensis ecclesie episcopus his gestis sub. Alitigitis Lucensis metropolitanus ecclesie episcopus his gestis sub. Andreas Herensis ecclesie episcopus his gestis sub. Anila Tudensis ecclesie episcopus his gestis subscripsi. Pulensus Asturicensis ecclesie episcopus his gestis sub. Mailoc Brittinorum ecclesie episcopus his  gestis sub. uictimer Auriensis ecclesie episcopus subscripsi.





INCIPIT PRAEFATIO SANCTI MARTINI BRACCARENSIS EPISCOPI IN LIBRO CAPITULORUM EX GRAECORUM SYNODIS COLLECTORUM.


 Domino meo beatissimo atque apostolice Sedis honore suscipiendo in Christo fratri Nigesio episcopo, uel uniuerso Concilio Lucensis ecclesie episcopus Martinus. Canones qui in partibus orientis ab antiquis Patribus constituti sunt, Greco prius sermone conscripti sunt, postea autem succedenti tempore in Latinam linguam translati sunt. Et quia difficile est, ut simplicius aliquid ex alia lingua transferatur in  aliam, simulque et illud accidit, ut in tantis temporibus scriptores aut non intelligentes, aut dormitantes  multa pretermittant, et propterea in ipsis canonibus aliqua simplicioribus uideantur obscura: ideo uisum est ut cum omni diligentia, et que per translatores obscurius dicta sunt, et ea que per scriptores sunt immutata simplicius et emendatius restaurarem, id primum obseruans, ut illa que ad episcopos, uel uniuersum clerum pertinent una in parte conscripta sint, similiter et que ad laicos pertinent simul sint  adunata, ut de quo capitulo scire aliquis uoluerit, possit celerius inuenire.





[CAPITULA.]


     1. De electione episcopi.
    2. De ordinatione episcopi.
    3. De euacuanda ordinatione que absente metropolitano fuerit facta.
    4. De primatu metropolitani.
    5. De eo qui per ambitionem de inferiori ciuitate ad maiorem transire uoluerit.
    6. De non mutandis parochiis.
    7. De presumptione aliene diecesis.
    8. De non constituendo episcopo successore.
    9. De irruptione uacantis ecclesie.
     10. De episcopo per necessitatem uacante.
    11. De contemptore episcopo.
    12. De seditioso episcopo.
    13. De senioribus iudicii.
    14. De episcopi presumptione in rebus ecclesie.
    15. De rebus ecclesiasticis gubernandis.
    16. De rebus ecclesie dispensandis.
    17. De his qui de ministerio ecclesie aliquid uendunt.
    18. De synodo facienda.
    19. De episcopo qui noluerit uenire ad synodum.
     20. De legitima etate ordinandi presbyteros.
    21. De eunuchis qui ab aliis fiunt, uel qui sibi naturalia abscindunt.
    22. De neophytis.
    23. De penitente non admittendo ad clerum.
    24. De his qui indiscussi, aut presbyteri, aut diaconi ordinati sunt.
    25. De presbyteris uel diaconibus qui post ordinationem denotantur.
    26. De his qui uiduas, aut dimissas ducunt.
    27. De fornicatoribus clericis.
    28. De his quorum uxores mechantur.
    29. De uiduis clericorum.
    30. De filia episcopi uel presbyteri que fuerit deuota et peccauerit.
     31. De deuota uel peccante que se maritauerit.
    32. De subintroductis adoptiuis mulieribus.
    33. De non recipiendis clericis, et de infirmanda ordinatione eius qui sine episcopi sui licentia ab alio episcopo ordinatur.
    34. De clericis desertoribus.
    35. De importunis clericis.
    36. De purganda opinione heresis.
    37. De clericis excommunicatis.
    38. De presbyteris ut ad secundas non uadant nuptias.
    39. De his qui ad diaconum eliguntur.
    40. Quod non licet diaconum nisi iussum sedere.
    41. De eo quod non licet quemlibet sacra mysteria  tangere.
    42. Ut mulieres in sacrarium non intrent.
    43. Ne lector alterius uiduam duxerit.
    44. Si subdiaconus secundam duxerit uxorem.
    45. Ut non ascendat in pulpitum nisi lector.
    46. De conditionalibus non ordinandis, nisi consensu patroni.
    47. De non suscipiendis seruis in Clero alienis.
    48. De non celebrandis natalitiis martyrum in quadragesima.
    49. Non suscipi debere ante duas hebdomadas sed ante tres infantes ad baptismum.
    50. De non soluendo ieiunio in quinta feria Pasche.
    51. De chrismate conficiendo.
     52. Non liceat presbytero coram episcopo chrismare.
    53. Non licet presbytero ante episcopum in baptisterium introire.
    54. De pregnantibus baptizandis.
    55. Que in altari offerri oportet.
    56. De presbyteris forasticis.
     57. De non ieiunando in die Dominico neque genua flectendo.
    58. De gustandis carnibus, et non exsecrandis.
    59. De eo quod non liceat sacerdotibus uel clericis spectaculis interesse.
    60. De eo quod non liceat sacerdotibus uel clericis incantatorias et contrarias ligaturas facere.
    61. De eo quod non liceat conuiuia facere de confertis.
    62. De usuris uel negotiorum lucris.
    63. De clericis qui ad matutinum uel uespertinum non conueniunt.
    64. De eo quod non liceat clericis die Dominico ab ecclesia absentari.
    65. De eo quod non liceat clericis ante horam tertiam  prandere.
    66. De attondenda coma clericorum et habitu ordinato.
    67. De eo quod non liceat peticos psalmos in ecclesia dicere, et libros apocryphos legere.
    68. De eo quod non liceat super monumenta mortuorum missas tenere.
    Capitula canonum ad laicos pertinentium sequuntur.
    69. De eo quod non liceat christianis prandia ad monumenta portare.
    70. De eo quod non liceat clericis uel laicis catholicis cathedras ab hereticis eulogias accipere, aut cum ipsis et schismaticis orare.
    71. De eo quod non liceat Christianis obseruationes diuersas attendere.
     72. De eo quod non liceat Christianis tenere traditiones gentilium.
    73. Ut non liceat obseruare lunas, aut stellarum cursus
    74. De eo quod non liceat obseruare Kalendas.
    75. De eo quod non liceat medicinales herbas cum aliqua obseruatione colligere.
    76. De eo quod non liceat feminas christianas in lanificiis aliquid obseruare.
    77. De adulteriis.
    78. De mulieribus fornicariis, et abortiuum facientibus.
    79. De homicidio uoluntario, uel non uoluntario.
    80. De muliere que duos fratres coniugio, et uiro qui duas sorores habuit.
     81. De his qui nuptias iterauerint.
    82. De his qui se cum animalibus commiscuerint.
    83. De his qui usque ad finem uite in peccatis perdurant, et in exitu communionem petunt.
    84. De his qui intrantes ecclesiam propter luxuriam sacramento se abstinent.
    85. De excommunicatis.







[CANONES.]


 CAP. I. Non licet populo electionem facere eorum qui ad sacerdotium prouocantur, sed iudicium episcoporum est, ut ipsi eum qui ordinandus est, probent, si in sermone et fide, et in uita edoctus sit.

II. Episcopum oportet maxime quidem ab omni concilio constitui, sed si hoc aut pro necessitate, aut pro longinquitate itineris difficile fuerit, ex omnibus  tres colligantur, et omnium presentium uel absentium subscriptiones teneantur, et sic postea ordinatio fiat. Huius autem rei potestas in omni prouincia ad metropolitanum pertinet episcopum.

III. Non debet ordinari episcopus absque consilio, et presentia metropolitani episcopi. Adesse autem omnes oportet qui sunt in prouincia sacerdotes, quos  per suam debet epistolam conuocare. Et quidem si omnes occurrerint, bene. Sin autem hoc difficile fuerit, plures oportet concurrere. Qui autem non conuenerint presentiam sui per epistolas faciant, et sic omnium facto consensu ordinationem episcopi fieri oportet. Si autem aliter preter quod terminatum est a nobis fuerit factum, talem ordinationem nichil preualere decernimus. Sin autem secundum canones ordinatio episcopi fuerit facta, et si quis cum malitia in aliquo contradixerit, plurimorum consensus obtineat.

Iu. Per singulas prouincias oportet episcopos cognoscere metropolitanum episcopum, et ipsum primatus curam suscipere, nichil autem agere reliquos episcopos preter eum, secundum quod antiquitus a  patribus nostris constitutum continetur in canone, propter quod et metropolitanus episcopus 142 nichil presumptiue assumat absque consilio ceterorum.

u. Si quis particeps alicuius fuerit ambitionis inuentus, siue episcopus, siue presbyter uel diaconus, de inferiori ciuitate non transeat ad maiorem. Sed si quis contra hec magni concilii constituta importunus exstiterit, omnimodo euacuetur huiusmodi factum, et sue iterum restauretur ecclesie cui episcopus, aut presbyter, aut diaconus prius fuerat constitutus.

uI. Episcopum a propria parochia non liceat transire in aliam neque sua sponte introire, neque inuitatum, neque ab episcopo coactum, sed permaneat in loco, in quo a Deo est ordinatus, et in ea quam  sortitus est ecclesia secundum antiquorum canonum constitutum.

uII. Si quis episcopus, non per scripturam metropolitani episcopi, aut qui cum eo sunt, rogatus, de alia prouincia in aliam uenerit, sed presumptiue irruens ad ordinationem et constitutionem clericorum, qui ad illum non pertinent importunus existat, uacua sunt et inania omnia que ab eo fuerunt constituta. Ipse autem digna increpatione excommunicetur, et alienetur a sancto concilio.

uIII. Episcopo non liceat ante finem uite alium in loco suo constituere successorem. Si quis autem hoc usurpare tentauerit, talis constitutio irrita erit. Non aliter ergo fieri oportet nisi cum concilio et iudicatu episcoporum qui post exitum predecessoris potestatem  habent dignum eligere.

IX. Si quis episcopus uacans in ecclesiam non habentem episcopum subrepens populo sine concilio integri ordinis irruerit, etiamsi populus quem seduxit desideret illum, alienum ab ecclesia esse oportet. Integrum autem et perfectum consilium dicimus llud, in quo metropolitanus episcopus fuerit.

X. Si quis ordinatus per contentionem populi, aut pro aliqua ratione et non pro sua culpa in parochiam que ei fuerit data non ierit, hunc oportet ordinem sacerdotii tantummodo contingere, ita ut de rebus ecclesie in qua conuenit nichil sibi presumat, sustineat autem quod de eo sanctum concilium iudicare uoluerit.

 XI. Si quis episcopus ordinatus noluerit agere sacerdotium, neque consenserit in sibi commissa ecclesia ambulare, istum talem excommunicare oportet quod si coactus contempserit, sanctum concilium quod placet de eodem terminet.

XII. Si quis episcopus ordinatus fuerit, et non uult ipsam parochiam suscipere in qua nominatus est, sed alibi uult ordinari, et uim facit, ac seditiones concitat contra eos qui illum ordinauerunt, hunc ab honore oportet remoueri; si autem in pristino honore presbyterii uult stare, non uetetur ut gradum quem habuit retineat. Quod si reluctatus fuerit, etiam ab honore presbyterii deponatur.

XIII. Si quis episcopus in aliquibus causationibus iudicatur, et uiderit ipsos episcopos qui in prouincia  sunt inter se iudicio discrepare, ut alii uideantur eum qui iudicatur iustificare, alii condemnare, pro definitione huius dissensionis hoc placuit sancto concilio, ut de prouincia uicina alter metropolitanus conuocetur episcopus, ut per eum confirmetur quod secundum rectum placuerit canonem.

XIu. Si quis episcopus nulla ecclesiastice rationis necessitate compulsus inscio clero, aut ubi forte non est presbyter de rebus ecclesiasticis aliquid presumpserit uendere, res ipsas ecclesie proprie restaurare cogatur, et in iudicio episcoporum deiiciatur auditus, et tanquam furti aut latrocinii reus a suo priuetur honore.

Xu. Que sunt ecclesie conseruari communi diligentia, et bona conscientia, et fide Dei qui omnia  uidet, et iudicat gubernari oportet cum iudicio et potestate episcopi, cui et omnis populus et congregatio commissa est animarum. Manifesta autem debent esse que ad ecclesiam pertinent in conscientia eorum, qui circa episcopos sunt presbyter et diaconus, ut hi omnes sciant que sunt ecclesie propria, ut si episcopi contigerit transitus, eos nichil latere possit ex his que ad ecclesiam pertinent, ut nullomodo possint minui et perire, neque res proprie episcopi debent importunitatem pro rebus ecclesie pati. Dignum uero et iustum est apud Deum et homines, ut ea que ipsi propria sunt, cui uoluerit derelinquat, et que ecclesie sunt eidem conseruentur ecclesie, ut nec ecclesia patiatur damnum, neque episcopus pro rebus ecclesie in suis proscribatur, ne post eius obitum  in causas incidant, qui ad eum pertinent, nec ipse in maledictum incidere uideatur.

XuI. Episcopus habeat potestatem in rebus ecclesie, ut dispenset necessitatem habentibus cum omni reuerentia et timore Dei. Participare et eum oportet que necessaria sunt, si tamen ipse, aut qui cum eo sunt fratres indiguerint aliquo, ut necessitatem nullomodo patiantur secundum Apostolum dicentem: uictu et tegumento his contenti sumus. Si autem res ecclesiasticas episcopus in suas uoluntates usurpare uoluerit, et loca ecclesie et fructus agrorum non cum presbyterorum uel diaconorum consilio contaminauerit, aut fratribus uel filiis uel quibuscunque propinquis dederit potestatem, ut per eos latenter ledantur  res ecclesie, hunc oportet obnoxium esse concilio. Sin aliter episcopus uel qui cum eo sunt presbyteri aut diaconi accusentur, quia que ex redditu uel ex quolibet actu ecclesie ueniunt in sinus suos colligunt, et pauperes fraudant et fame conficiunt, hos enim corripi oportet secundum quod ordinatum fuerint a sancto concilio.

XuII. Si quis presbyter, aut diaconus inuentus fuerit aliquid de ministeriis ecclesie uenundedisse, quia sacrilegium commisit, placuit eum in ordinatione ecclesiastica non haberi. In iudicio tamen episcopi dimittendus est, siue dignus, siue indignus in suo recipi debeat gradu, quia multoties hoc ipsum quod de sacro sancto altario contaminatum est in episcopi potestate dimissum est.

 XuIII. Propter ecclesiasticas curas et altercationum solutiones bene placuit per singulas prouincias bis in anno concilium fieri, conuocante metropolitano episcopo omnes prouinciales episcopos, ita ut ad concilium precedant omnes presbyteri et diacones, ut eorum qui se lesos existimant in concilio cause examinate ad iustum iudicium perducantur. Et si qui manifeste episcopi, uel presbyteri, aut diaconi inuenti fuerint in offensa secundum rationem excommunicentur, quandiu communi consensu de his placuerit dare sententiam. Nulli autem episcopo liceat propria apud semetipsum concilia facere preter eos quibus metropoles sunt credite.

XIX. Ad concilium conuocatus episcopus non debet  contemnere, sed ire, et ea que ad utilitatem ecclesie, uel ceterorum pertinent docere si nouit, aut doceri si nescit, nam si contempserit ire extra egritudinem, reus erit fraterni concilii.

XX. Si quis triginta etatis sue non impleuerit annos nullo modo presbyter ordinetur, etiamsi ualde sit dignus, quia et ipse Dominus trigesimo anno baptizatus est, et sic cepit docere. Oportet ergo eum qui ordinandus est usque ad hanc etatem legitimam conseruari.

XXI. Si quis pre egritudine naturalia a medicis habuit secta, similiter et qui a barbaris aut dominis stultis fuerint castrati, et moribus digni fuerint uisi, hos canon admittit ad clericatus officium promoueri. Si quis autem sanus non per disciplinam religionis  et abstinentie, sed per abscisionem plasmati a Deo corporis, existimans posse a se carnales concupiscentias amputari, castrauerit se, non eum admitti decernimus ad aliquod clericatus officium; quod si etiam iam fuerat promotus ad clerum, prohibitus a suo ministerio deponatur.

XXII. Qui baptizatus fuerit iam etate legitima, non continuo licebit eum ad ecclesiasticum ordinem promoueri, quia oportet illum prius doceri quomodo possit docere, et multo tempore post baptismum probari, ut bene probatus ueniat ad clerum secundum preceptum Apostoli dicentis: »Neophytum, ne forte in superbiam elatus in iudicium incidat et laqueum diaboli .« Si autem succedente  tempore in aliquo graui peccato a duobus uel tribus fuerit deuictus, depositus de gradu suo cesset a clero. Si quis contra regulam facere presumpserit, quod sit contrarius magni concilii proiiciatur a clero.

XXIII. Penitens tantum si necessitas aut usus cegerit inter ostiarios prius deputetur uel inter lectores, ita ut Euangelia uel Apostolum legat. Si quis autem ante ordinatus est, inter subdiaconos habeatur, ita ut manus non imponat, aut sacra contingat. Ex penitente enim dicimus, de eo qui post baptismum pro homicidio, aut pro diuersis criminibus, aut grauissimis peccatis publicam penitentiam sub cilicio gerens diuino fuerit reconciliatus altario.

XXIu. Si quis presbyter aut diaconus sine aliqua examinatione ordinati sunt, aut certe, cum discuterentur,  confessi sunt criminosa peccata sua, aut post ordinationem ab aliis sunt detecti, abiiciantur ex clero. Similiter uero et de uniuerso ordine clericorum seruetur, nam hoc sibi quod irreprehensibile est sancta catholica defendit Ecclesia.

XXu. Si quis presbyter ante ordinationem peccauerit, et post ordinationem peccatum confessus fuerit quod ante errauit, non offerat, sed tamen pro religione nomen presbyteri portet; si autem ipse non confessus, sed ab alio publice fuerit conuictus, non ad hoc ipsum habeat potestatem, ut nomen presbyteri portet. Similiter et de diaconibus obseruandum est, ut si ipse confessus fuerit ordinem subdiaconi accipiat.

XXuI. Si quis uiduam aut ab alio dimissam duxerit,  non admittatur ad clericatum; quod si obrepserit deiiciatur. Similiter si homicidii, aut facto, aut precepto, aut consilio, aut assensione post baptismum conscius fuerit, et per aliquam subreptionem ad clericatum uenerit, deiiciatur, et in finem uite sue communionem recipiat.

XXuII. Si quis presbyter aut diaconus fuerit fornicatus aut mechatus, proiiciatur et agat penitentiam.

XXuIII. Si laici uxor in adulterio fuerit deprehensa, hic talis ad ministerium ecclesiasticum nullo modo adducatur. Si autem post ordinationem alicuius clerici uxor adulterata fuerit, dimittat 143 eam; si autem cum ipsa uoluerit permanere, a ministerio  alienus sit.

XXIX. Si qua uidua episcopi, uel presbyteri, aut diaconi maritum acceperit, nullus clericus, nulla religiosa cum ea conuiuium sumat, nunquam communicet, morienti tantum ei sacramentum subueniat.

XXX. De filia episcopi, uel presbyteri, siue diaconi, si Deo deuota fuerit et maritum duxerit, si eam pater uel mater in affectum receperint, a communione habeantur alieni. Pater uero causas in concilio se nouerit prestaturum. Mulier uero non admittatur ad communionem, nisi marito defuncto egerit penitentiam. Sin autem uiuente recesserit et penituerit, communionem in ultimo fine uite deficiens, accipiat.

 XXXI. Deuotam peccantem non recipiendam in ecclesia, nisi peccare desierit, et desinens egerit aptam penitentiam decem annis, et recipiat communionem. Prius autem quam in ecclesia admittatur, ad orationem, ad nullius conuiuium christiane mulieris accedat; quod si admissa fuerit, etiam hec que eam receperit habeatur absens, corruptorem etiam par pena constringat. Que autem maritum acceperit, non admittatur ad penitentiam, nisi adhuc uiuente ipso marito caste uixerit, aut postquam ipse de hac uita decesserit.

XXXII. Nullus episcopus, neque presbyter, neque diaconus, neque omnino aliquis ex clero licentiam habeat intromittendi ad se, quasi adoptiuam  aliquam mulierem, quasi in loco filie, aut sororis, aut matris, nisi forte sororem patris uel matris, et illas solas personas que ab omni mala suspicione aliene sunt. Similiter et religiosis feminis laicorum alienorum familiaritatem et consortium prohibemus, eorum scilicet, qui nec Dei timori subiecti, nec continentie retinent disciplinam.

XXXIII. Si quis in contemptu positus presbyter, aut diaconus, uel quicunque ex clero recesserit ab ecclesia sua, nullo modo in alia suscipiatur ecclesia, sed omnino compellatur ut ad suam reuertatur ecclesiam; si autem permanserit in superbia, et reuerti noluerit, excommunicetur et proiiciatur. Si quis autem episcopus ausus fuerit eum ordinare in  sua ecclesia, non consentiente episcopo suo a quo recessit, ordinatio illius uacua deputetur.

XXXIu. Si quis presbyter, aut diaconus, aut aliquis de clero propriam ecclesiam derelinquens, ad alteram ecclesiam uadit, et multo tempore ibi demoratur, omnino nunquam ministret in clero, et si admonuerit eum episcopus suus, ut ad suam redeat parochiam, et redire noluerit, ubi est, ibi de officio suo deponatur, ita ut nunquam in suum reuertatur gradum propter dissolutionis peccatum. Si autem episcopus alter eum receperit qui de reatu eius est conscius, oportet ipsum episcopum sine increpatione in communi concilio non admitti, ut ecclesiasticum canonem ultra non soluat.

XXXu. Si quis episcopus, presbyter, aut diaconus  excommunicatus, in concilio iniuste se queritur condemnatum, ad maiorum episcoporum concilium reuertatur, ut eorum inquisitionem et iudicium exspectans  illis exponat. Si autem contempserit, et importunas se palatio aures principum inquietare uoluerit, hic ad nullam ueniam poterit peruenire, neque spem future reconciliationis habebit.

XXXuI. Si quis episcopus, siue alicuius episcopi presbyter, aut diaconus, in alicuius heresis opinionem offenderit, et ob hanc causam fuerit excommunicatus, nullus episcopus eum in communionem recipiat, nisi prius in communi concilio porrecto fidei sue libello satisfaciat omnibus. Hoc idem et de fidelibus  laicis sit decretum, si in aliquam heresis opinionem fuerint nominati.

XXXuII. Si quis episcopus in concilio excommunicatus fuerit, siue presbyter, aut diaconus, a suo episcopo, et post excommunicationem presumpserit, siue episcopus ille, aut presbyter, uel diaconus, facere oblationem uel matutinum, aut uespertinum sacrificium quasi in officio suo agere sicut prius, non liceat ei nec in alio concilio spem reconciliationis habere, nec ultra reconciliari, sed etiam eos, qui communicauerint, omnes ab ecclesia respui, maxime eos qui sciebant eum esse deiectum. Si autem permanserit turbans et concitans ecclesiam per forasticam potestatem, oportet eum sicut seditionarium ab omni plebe compelli.

 XXXuIII. Presbyterum ad secundas nuptias conuiuam fieri non oportet, quod si ad secundas nuptias uenerit, penitentiam postulet. Quomodo presbyter ille potest esse qui propter conuiuium interest tali coniugio?

XXXIX. Diaconus qui eligitur, si contestatus fuerit pro accipiendo matrimonio, et dixerit non posse in castitate permanere, hic non ordinetur; quod si in ordinatione tacuerit, et ordinatus fuerit, et postea matrimonium desiderauerit, alienus sit a ministerio, ut uacet a clero.

XL. Non liceat diaconum ante presbyterum sedere, nisi cum iussione presbyteri.

XLI. Non liceat cuilibet ministeria tangere, nisi subdiacono aut acolytho, in secretario uasa Dominica.

 XLII. Non liceat mulierem in secretarium ingredi.

XLIII. Lector, si uiduam alterius in uxorem acceperit, in lectoris statu permaneat, aut si forte necessitas sit, diaconus fiat, nichil autem supra. Similiter et si bigamus fuerit.

XLIu. Si subdiaconus secundam duxerit uxorem, inter lectores uel ostiarios habeatur, ita ut Apostolum non legat.

XLu. Non liceat in pulpito psallere aut legere, nisi qui ab episcopo lectores sunt ordinati.

XLuI. Si quis obligatus est tributo seruili, uel aliqua conditione, uel patrocinio cuiuslibet, non est ordinandus clericus, nisi probate uite fuerit, et patroni  consensus accesserit.

XLuII. Si quis seruum alienum causa religionis doceat contemnere dominum suum, et recedere a seruitio eius, durissime in omnibus arguatur.

XLuIII. Non liceat in quadragesima natales martyrum celebrare, sed tantum sabbato et Dominica, pro commemoratione eorum oblationes offerre, sed nec natalitia, nec nuptias liceat in quadragesima celebrari.

XLIX. Non liceat ante duas septimanas Pasche, sed ante tres, ad baptismum suscipere aliquem. Oportet autem ut in ipsis diebus qui baptizandi sunt, symbolum discant, et in quinta feria nouissime  septimane episcopo uel presbytero reddant.

L. Non liceat quinta feria nouissime septimane ieiunium soluere, et omnem exhonorare Quadragesimam, sed sincere abstinentes totam Quadragesimam peragere.

LI. Omni tempore episcopo liceat chrisma conficere, et per suas dieceses destinare, ita ut ad dirigendum chrisma diaconus aut subdiaconus ante diem Pasche de singulis ecclesiis ad episcopum destinetur.

LII. Presbyter presente episcopo non signet infantes, nisi forte ab episcopo fuerit illi preceptum.

LIII. Non liceat presbytero prius episcopo introire in baptisterium, sed cum episcopo, nisi forte aut  absens fuerit, aut egrotus.

LIu. Si qua mulier pregnans desiderauerit gratiam baptismi percipere, quando uoluerit habeat potestatem. Nam nichil participat in hoc mater infanti qui nascitur, propterea quod unicuique propria uoluntas in confessione monstretur.

Lu. Non oportet aliquid aliud in sanctuario offerri, preter panem et uinum et aquam, que in typo Christi benedicuntur, quia dum in cruce penderet, de corpore eius sanguis effluxit et aqua, hec tria unum sunt in Christo Iesu. Hec hostia et oblatio Dei in odorem suauitatis.

LuI. Foracistis presbyteris presente episcopo uel presbyteris ciuitatis offerre non liceat neque  ministrare in populo, nisi forte illis absentibus.

LuII. Si quis presbyter publica penitentia a sacerdote accepta, aut aliqua necessitate die Dominica pro quadam religione ieiunauerit, sicut Manichei, anathema sit.

Similiter et quod ab apostolis traditum, canon tenet antiquus, placuit ut per omnes Dominicas, et per omnes dies Pasche usque ad quinquagesimum, non prosternant se in oratione humilitatis, sed recto uultu ad Dominum fungantur orationis officio, quia in his diebus gaudium resurrectionis Domini celebramus.

LuIII. Si quis non pro abstinentia, sed pro exsecratione escarum abstinet, placuit sancto concilio, ut pregustet, et sic si uult abstinere, abstineat.  Sin autem spernit, ita ut olera cocta cum carnibus non degustet, iste non obediens, nec suspicionem heresis a se remouens, deponatur de ordine clericatus.

LIX. Non liceat sacerdotibus uel clericis aliqua spectacula in nuptiis uel in conuiuiis spectare, sed oportet antequam ingrediantur, ipsa spectacula surgere, et redire inde.

LX. Non liceat clericos incantatores esse et ligaturas facere, quod est colligatio animarum; si quis hec facit, de Ecclesia proiiciatur.

LXI. Non liceat sacerdotes uel clericos, sed nec religiosos laicos conuiuia facere de confertis.

LXII. Si quis oblitus timorem Domini, et sanctam  Scripturam que dicit: »pecuniam suam non dedit ad usuram ,« post hanc agnitionem sancti concilii fenerauerit, et centesimam exegerit, aut ex quolibet negotio turpe lucrum quesierit, et per diuersas species uini uel frugis, uel cuiuslibet rei emendo uel uendendo aliqua incrementa susceperit, depositus de gradu 144 suo, alienus habeatur a clero.

LXIII. Si quis presbyter aut diaconus uel clericus ecclesie deputatus, si intra ciuitatem fuerit, aut in quolibet loco in quo ecclesia est, et ad quotidianum psallendi sacrificium matutinis uel uespertinis horis ad ecclesiam non conuenit, deponatur a clero, si tamen castigatus ueniam ab episcopo per satisfactionem noluerit promereri.

 LXIu. Non liceat quemlibet clericum die Dominico ab ecclesia absentem esse, sed missarum solemniis interesse et ieiunio.

LXu. Non oportet clericos uel laicos religiosos ante sacram horam diei tertiam inire conuiuia, neque aliquando clericos, nisi hymno dicto edere panem, et post cibos gratias auctori Deo referre.

LXuI. Non oportet clericos comam nutrire, et sic ministrare, sed attonso capite, patentibus auribus, et secundum Aaron talarem uestem induere, ut sint in habitu ornato.

LXuII. Non oportet psalmos compositos et uulgares in ecclesia dicere, neque libros qui sunt extra canonem legere, nisi solos canonicos Noui et ueteris Testamenti.

 LXuIII. Non oportet clericos ignaros presumptores super monumenta in campum mysteria portare, aut distribuere sacramenta, sed aut in ecclesia, aut in basilica ubi martyrum reliquie sunt posite, ibi pro defunctis oblationem offerri.


Sequuntur Canones ad laicos pertinentes.

LXIX. Non liceat Christianis prandia ad defunctorum sepulcra deferre et sacrificare mortuis.

LXX. Non liceat laicis uel clericis ab hereticis eulogias accipere, quia maledictiones magis sunt quam benedictiones, neque liceat aut cum hereticis aut cum schismaticis orare.

LXXI. Si quis paganorum consuetudinem sequens, diuinos et sortilegos in domum suam introduxerit, quasi ut malum foras mittant, aut maleficia inueniant,  uel lustrationes paganorum faciant, quinque annis penitentiam agant.

LXXII. Non liceat Christianis tenere traditiones gentilium.

LXXIII. Non liceat Christianis obseruare et colere elementa, aut lune, aut stellarum cursus, aut inanem signorum fallaciam pro domo facienda, aut propter segetes uel arbores plantandas, uel coniugia socianda. Scriptum est enim: »Omnia que facitis, aut in uerbo, aut in opere, omnia in nomine Domini nostri Iesu Christi facite, gratias agentes Deo .«

LXXIu. Non liceat agere diem Kalendarum et otiis uacare gentilibus, neque lauro aut uiriditate  arborum cingere domos. Omnis hec obseruatio paganissima est.

LXXu. Non liceat in herbarum collectionibus, que medicinales sunt, aliquas obseruationes, aut incantationes attendere, nisi tantum cum symbolo diuino et oratione Dominica, ut tantum Deus creator omnium et Dominus honoretur.

LXXuI. Non liceat mulieres christianas aliquam uanitatem in suis lanificiis obseruare, sed Deum inuocent adiutorem, qui eis sapientiam texendi donauit.

LXXuII. Si cuius uxor adulterium fecerit, aut uir in alienam uxorem irruerit, septem annis penitentiam agat.

LXXuIII. Si qua mulier fornicata fuerit, et infantem  qui exinde fuerit natus occiderit, et que studuerit aborsum facere, et quod conceptum est necare, aut certe ut non concipiat elaborare, siue ex adulterio, siue ex legitimo coniugio, has tales mulieres in morte recipere communionem priores canones decreuerunt, nos tamen pro misericordia, siue tales mulieres, siue conscias scelerum ipsarum, decem annis agere penitentiam iudicamus.

LXXIX. Si quis uoluntarie homicidium fecerit, ad ianuam ecclesie catholice semper subiaceat, et communionem in exitu uite sue recipiat; si autem non uoluntarie, sed casu aliquo homicidium fecerit, prior canon septem annis agere penitentiam iussit, secundus canon quinque mandauit.

LXXX. Si qua mulier duos fratres, aut si quis uir  duas sorores habuerit, a communione abstineant usque ad mortem, in morte autem ab eis communione accepta, si de infirmitate conualuerint, agant plenam penitentiam tempore constituto.

LXXXI. Si quis multis nuptiis fuerit copulatus, penitentiam agat, conuersio autem et fides penitentis compendit tempus.

LXXXII. Si quis cuiuslibet animalis commistione peccauerit, quindecim annis in humilitate subiaceat  ad ecclesie ianuam, et post hos aliis quinque annis in orationis communionem receptus penitentiam agat, et sic gratiam suscipiat sacramenti. Interrogentur autem alii de eo qualem uitam in penitentia egerit, et sic communionis misericordiam consequatur. Si quis autem post uiginti annos habens uxorem, huic peccato irruerit, uiginti quinque annis humilitati subiaceat, et quinque annis orationibus tantum communicans, postea recipiat sacramentum. Quod si hanc mensuram aliquis transgressus fuerit, sacramentum in exitu consequatur, oportet enim tales inter demoniosos orare.

LXXXIII. Si quis de corpore exiens nouissimum et necessarium communionis uiaticum expetit, non ei denegetur; quod si in desperatione positus, post  perceptam communionem iterum sanus fuerit factus, tantum oratione particeps sit. Nam non accipiat sacramentum, donec constitutum pure impleat tempus. Qui ergo in exitu mortis sunt, et desiderant accipere sacramentum, cum consideratione et probatione episcopi accipere debent.

LXXXIu. Si quis intrat in ecclesiam Dei et sacras Scripturas audit, et pro luxuria sua auertit se a communione sacramenti, et in obseruandis mysteriis declinat constitutam regulam discipline, illum talem proiiciendum de Ecclesia catholica esse decernimus, donc penitentiam agat et ostendat fructum penitentie sue, ut possit, communione percepta, indulgentiam promereri.

 LXXXu. Non liceat communicare excommunicatis, neque in domos eorum intreuntes orare cum eis, neque liceat cum eis in alia ecclesia segregari; si autem aliquis episcopus, aut presbyter, aut diaconus, aut quilibet ecclesiasticus excommunicato communicauerit, quasi perturbans omnem disciplinam ecclesiasticam excommunicetur.

Explicit liber excerptorum sancti Martini Braccarensis episcopi ex synodis Orientalium.





INCIPIT CONCILIUM BRACCARENSE TERTIUM Habitum anno quarto Wambani regis era DCXIII.


 Decenter satis per diuinum Spiritum in Bracarensi urbe collecti, et de his que intra ecclesiam peruersa actione geruntur tractaturi conuenimus, ut adiuuante nos illo qui dicit: »Ubicunque duo uel tres collecti fuerint in nomine meo, ibi ero in medio eorum ,« pari animo parique deuotionis studio exsurgentes, male habitos exstirpemus errores. Etenim dum nos in unum synodalis actio aggregasset, debitis in sedibus collocati, primum de sancte fidei sacramento cepimus habere sermonem, scilicet, ne aut uanitate disputantium, aut nescientia simplicium erroris quippiam in hoc sacramento fidei teneretur, unde cum omnes nos in uera fide ut speculum perlustraremus illesos, in eo  quia nullum nostrorum schismatici erroris fatigauerat turbo, sed uera nos et simplex in hoc sacramento apostolica ostendit idoneos predicatio, grates omnipotenti peregimus Deo, quod hanc nostre fidei regulam ipsis uerbis atque sententiis commemoranter preteximus, quibus et in conuentu Niceni concilii declaratam esse scimus.

Credimus in unum Deum Patrem omnipotentem, factorem celi et terre, uisibilium omnium et inuisibilium conditorem. Et in unum Dominum Iesum Christum Filium Dei unigenitum, ex Patre natum ante omnia secula. Deum ex Deo, lumen ex lumine, Deum uerum ex Deo uero, natum, non factum, omousion Patri, hoc est eiusdem cum Patre substantie,  per quem omnia facta sunt que in celo et que in terra, qui propter nos et propter nostram salutem descendit. Et incarnatus est de Spiritu sancto, natus ex Maria uirgine, passus sub Pontio Pilato, sepultus, tertia die resurrexit, ascendit in celos, sedet ad dexteram Dei Patris, iterum uenturus iudicare uiuos et mortuos. Cuius regni non erit finis. Credimus et in Spiritum sanctum Dominum uiuificatorem, ex Patre et Filio procedentem, cum Patre et Filio adorandum et glorificandum. Qui locutus est per prophetas. Et unam sanctam, catholicam et apostolicam Ecclesiam. Confitemur unum baptisma in remissionem peccatorum. Exspectamus resurrectionem mortuorum. Et uitam futuri seculi. Amen.

 Post huius sancte fidei sacramentum relatus est in concione omnium nostrorum error manifestus pariter et diuersus, qui tanta debet discipline arte retundi, quanta et peruersitate comprobatur infundi. Quidam enim in sacrificiis Domini relati sunt lac pro uino offerre, eucaristiam quoque uino madidam  pro complemento communionis credunt populo porrigendam, et quod peius his omnibus est, quidam sacerdotum in uasis Domini epulas sibi apponunt, et manducare in eis presumunt, quidam etiam ex sacerdotibus relati sunt, quod ecclesiastice consuetudinis ordine pretermisso, missam sine prece orationis audeant dicere, et quod in solemnitatibus martyrum reliquias suo collo imponant, et in sellulis non ab aliis se portandos, nisi ab albatis diaconibus credant. Illud quoque quod plerique sacerdotum absque testimonio cum feminis commorantur, et quod quidam illorum honoratos fratres suos uerberibus indiscretis subiiciunt. Necnon et illud, quod quidam Simonis cupiditate arrepti, quos ordinaturi sunt 145 sub cautione dimittant qualiter postquam ordinati  fuerint, pecuniam ab illis promissam accipiant. Illud quoque quod familiam ecclesie in propriis laboribus quassant damnum e Dominicis facientes; que omnia, ne confuse uideantur esse prolata, discretis titulorum ordinibus credimus subnectenda.





INCIPIUNT CAPITULA.


     1. Ut repulsis omnibus opinionibus superstitionum, panis tantum et uinum aqua permistum in  sacrificio offerantur.
    2. Ne uasa Domino sacrata humanis usibus seruiant.
    3. Ne sacerdos sine orario missam audeat celebrare.
    4. Ne sacerdotes siue quicunque ex clero sine testimonio cum quibuslibet feminis habitent.
     5. De damnata presumptione quorumdam episcoporum qui in festiuitatibus martyrum ad ecclesiam  procedentes, appensis collo reliquiis, a diaconibus in sellulis uectantur.
    6. De honestate honoratorum et disciplina.
    7. Ne promissione munerum, honoris gratia uenundetur.
    8. Ne rectores ecclesie prius propria quam ecclesiastica iura laborare intendant.







[INCIPIUNT CANONES.]


 CAP. I. Cum omne crimen atque peccatum oblatis Deo sacrificiis deleatur, quid de cetero pro delictorum expiatione Domino dabitur, quando in ipsa sacrificii oblatione erratur? Audiuimus enim quosdam schismatica ambitione detentos contra diuinos ordines, et apostolicas institutiones lac pro uino in diuinis sacrificiis dedicare, alios quippe intinctam eucaristiam populis pro complemento communionis  porrigere, quosdam etiam non expressum uinum in sacramentis Dominici calicis offerre, sed oblatis tantum populos communicare. Quod quam sit euangelice atque apostolice doctrine contrarium et consuetudini ecclesiastice aduersum, non difficile ab ipso fonte ueritatis probatur, a quo ordinata sacramentorum mysteria processerunt. Cum enim magister ueritatis uerum salutis nostre sacrificium suis commendaret discipulis, non illis lac, sed panem tantum et calicem sub hoc sacramento cognoscimus commendata. Ait enim euangelica ueritas: »Accepit iehsu panem et calicem, et benedicens dedit discipulis suis .« Cesset ergo lac in sacrificio offerri, quia manifestum et euidens exemplum euangelice ueritatis illuxit, quod preter panem et uinum aliud offerri non sinit. Illud uero, quod pro  complemento communionis intinctam tradunt eucaristiam populis, nec hoc prolatum testimonium ex Euangelio recipit, ubi apostolis corpus suum et sanguinem commendauit, seorsum enim panis, et seorsum calicis commendatio memoratur. Nam intinctum panem aliis Christum prebuisse non legimus, excepto illo tantum discipulo, quem intincta buccella magistri proditorem ostenderet, non que sacramenti  huius institutionem monstraret. Nam quod de expresso botro, id est, uuarum granis populus communicatur, ualde est omnino confusum. Calix enim Dominicus  uino et aqua permistus debet offerri, quia uidemus in aqua populum intelligi, in uino uero ostendi sanguinem Christi. Ergo quando in calice uino aqua miscetur, Christo populus adunatur, et credentium plebs ei in quem credidit copulatur, et iungitur. Que copulatio et coniunctio aque et uini sic miscetur in calice Domini, ut coniunctio illa non possit separari; nam si uinum tantum quis offerat, sanguis Christi incipit esse sine nobis, si uero aqua sit sola, plebs incipit esse sine Christo. Ergo quando botrus solus offertur, in quo uini tantum efficientia demonstratur, sacramentum nostre salutis negligitur, quod per  aquam significatur. Non enim potest calix Domini esse aqua sola, aut uinum solum, nisi utrumque sibi misceatur, et ideo quia iam ex eo plurima et multiplex maiorum manauit sententia, quorum pietas in Deum religiosa sacramentorum horum et efficientias copiosas disseruit, et institutiones uerissimas declarauit, omnis talis error atque presumptio cessare iam de cetero debet, ne peruersorum inordinata compago statum ueritatis eneruet. Et ideo nulli deinceps licitum sit aliud in sacrificiis diuinis offerre, nisi iuxta antiquorum sententiam conciliorum, panem tantum et calicem uino et aqua permistum. De cetero aliter quam preceptum est faciens tandiu a sacrificando cessabit, quandiu legitima penitentie satisfactione correptus, ad gradus sui officii redeat  quod amisit.

II. Omni cura omnique studio prouidendum est, ne hi qui locum uidentur obtinere regiminis, contumeliam uideantur inferre celestibus sacramentis. Etenim quod et auditui terribile et uisui exsecrabile iudicatur, relatum est nobis quod quidam sacerdotum sacrilega temeritate precipites uasa Domini in proprios usus assumant, epulasque sibi in eis comedendas apponant, quod malum et obstupentes deflemus, et deflentes obstupescimus, ut illic humana temeritas sibi epulum preparet, ubi sanctum Spiritum cognoscitur aduocasse, et ibi esum carnium crapulatus assumat, ubi diuina uisus est celebrasse mysteria, et in quibus tantum sibi offerri sacramenta pro expiatione delictorum precepit, in his expleat uoluntatem  ludibrii sui. Et ideo huius decreto presumptionis persona que sciendo diuina uasa, uel ministeria aut in usus transtulerit, aut comedere in his, uel poculum sibi sumendum elegerit, gradus sui uel officii periculum sustinebit, ita tamen ut si de secularibus fuerit, perpetua excommunicatione damnetur; si uero religiosus ab officio deponatur. Sub hac quoque damnationis sententia et illi obnoxii tenebuntur ecclesiastica ornamenta, uel alia quelibet indumenta, atque etiam utensilia sciendo in suos usus transtulerint, uel alii donanda, uel uendenda crediderint.

III. Quoniam antiqua ecclesiastica nouerimus institutione prefixum, ut omnis sacerdos cum ordinatur, orario utroque humero ambiatur, scilicet ut  qui imperturbatus precipitur consistere inter prospera et aduersa uirtutum semper ornamento utrobique circumseptus appareat humero, qua ratione tempore sacrificii non assumit quod se in sacramento accepisse non dubitatur? Proinde nobis omnibus conuenit, ut quod quisque percepit in consecratione honoris, hoc retineat et in oblatione, uel perceptione sue salutis, scilicet ut cum sacerdos ad solemnia missarum accedit, aut ipse Deo sacrificium oblaturus, aut sacramentum corporis et sanguinis Domini nostri Iesu Christi sumpturus, non aliter accedat, quam orario utroque humero circumseptus, sicut et tempore ordinationis sue dignoscitur consecratus, ita ut de uno eodemque orario ceruicem pariter et utrumque humerum premens signum in suo pectore  preparet crucis; si quis aliter egerit, excommunicationi debite subiaceat.

Iu. Quanquam antiqua canonum institutio de huiusmodi presumptione absolutas et multiplices disciplinas atque institutiones ediderit, nos tamen breuitatis causa omnem fornicandi occasionem cupientes auferre, id omnimoda sancimus auctoritate tenendum, ut nullus sacerdotum siue quisque de clero absque honesto et competenti testimonio, excepta sola matre, cum quibuslibet feminis secrete se presumat adiungere, et non solum cum extraneis mulieribus, sed cum ipsis etiam sororibus, uel propinquis, ne licentia sororum, uel propinquarum mulierum quisque solutus familiarior habeatur ad perpetrandum scelus. Huius ergo preceptionis trangressor  sex mensibus se nouerit penitentie legibus subiacere.

u. Bona siquidem res est diuina sacerdotibus contrectare mysteria, sed cauendum ualde est, ne hoc quisque ad usum prauitatis sue intorqueat, unde soli Deo de bona conscientia placere debuerat. Scriptum est enim, »ue his qui faciunt opus Domini fraudulenter et desidiose ;« ut enim quorumdam episcoporum detestanda presumptio nostro se cetui intulit dirimenda, agnouimus quosdam de episcopis quod in solemnitatibus martyrum ad ecclesiam progressuri reliquias collo suo imponant, ut maioris fastus apud homines gloria intumescant, quasi ipsi sint reliquiarum arca, leuite albis induti in sellulis eos deportent. Que detestanda presumptio abrogari per omnia debet, ne sub sanctitatis  specie simulata uanitas sola preualeat, si modum suum uniuscuiusque ordinis reuerentia non agnoscat, et ideo antiqua in hac parte, et solemnis consuetudo seruabitur, ut in festis quibusque diebus arcam Domini cum reliquiis non episcopi, sed leuite in humeris gestent, quibus et in ueteri Lege onus idem impositum nouimus esse preceptum. Quod si et episcopus reliquias per se deportare elegerit, non ipse a diaconibus in sellula uehatur, sed potius pedisequa eo una cum populis progressione procedente ad conuenticula sanctarum ecclesiarum sancte Dei reliquie per eumdem episcopum portabuntur; iam uero qui hec instituta sciendo adimplere distulerit, quandiu in uitio fuerit a sacrificando cessabit.

 uI. Cum beatus Apostolus arguere, obsecrare uel increpare in omni patientia precipiat, extra hanc doctrinam nouimus quosdam ex fratribus tantis cedibus in honoratos efferuescere, quantas poterant latrocinantium promereri persone. Et ideo qui gradus iam ecclesiasticos meruerunt, id est, presbyteri, abbates et leuite, qui excepto grauioribus et mortalibus culpis, nullis debent uerberibus subiacere; non est dignum ut passim unusquisque prelatus honorabilia membra sua, prout uoluerit et ei placuerit, uerberibus subiiciat et dolori, ne dum incaute subdita percutit membra, ipse quoque debitam sibi subditorum reuerentiam subtrahat, iuxta illud quod quidam sapiens dixit: Leniter castigatus reuerentiam exhibet castiganti; asperitate autem nimie increpatio,  nec increpationem recipit nec salutem. Et ideo si quis aliter quam dictum est predictos honorabiles subditos licentia percepte potestatis elatus, malitia tantum crediderit uerberandos, iuxta modum uerberum quem intulerit, excommunicationem pariter et exsilii sententiam sustinebit.

uII. Quia non expedit, ut donum sancti Spiritus pecuniis comparetur, quanquam ex hoc antiquorum canonum discipline maneant diuerse, tamen quia necesse est ut frequentius retundatur quod sine intermissione presumitur, ideo nouelle huius institutionis formulam instituentes decernimus, quicunque pro conferendo cuiquam sacerdoti gradu, aut munus quodcunque aut promissiones muneris antequam ordinetur acceperit, uel etiam postquam ordinatus  fuerit in aliquo se pro hoc ipso presumpserit munerari, siue qui dederit, siue ille qui acceperit, iuxta sententiam Calcedonensis concilii, gradus sui periculum sustinebit.

uIII. Non decet rectores ecclesie in suis strenuos, et in ecclesiasticis rebus esse remissos. Nam quorumdam fertur opinio quod quidam sacerdotum familias ecclesie sic in suis laboribus quassent, rei proprie profectum augentes, Dominicis uero dispendium nutrientes. Unde quicunque sub hoc neglectu res diuinas laborare distulerit placito speciali distringendus est, qualiter si de rebus seu augmentis ecclesie sic questum laboribus suis proprie auxit,  et ex hoc ecclesiasticis rebus aut neglectum laboris exhibuit, aut minorationem, uel perditionem induxit, quidquid in rebus ecclesie minuit illi restituat, ex cuius rebus atque suffragiis suos conuictus fuerit ampliasse labores. Quod si 146 aliquid pro utilitatibus ecclesie aut substantie expendit, aut dispendii, uel perditionis quippiam tulit, si hoc comprobari potuerit, totum illi a rebus ecclesie eiusdem reformabitur, pro cuius utilitatibus id expendisse probatur. Gratias itaque Omnipotenti peragimus, post hec sit pax, salus, et diuturnitas piissimo, et amatori Christi domino nostro Wambano regi, cuius deuotio nos ad hoc decretum salutiferum conuocauit, diuinam postulantes clementiam, ut gloria Christi regnum eius corroboret usque ad ultimam senectutem, prestante  ipso, qui cum Patre et Spiritu sancto uiuit et gloriatur in Trinitate Deus, in secula seculorum. Amen. Leodigius in Christi nomine episcopus subscripsi. Iulianus in Christi nomine episcopus subscripsi. Genitiuus in Christi nomine Tudensis ecclesie episcopus subscripsi. Froaricus Deo iubente Portugalensis ecclesie episcopus sub. Beia in Christi nomine Brittaniensis episcopus ecclesie sub. Isidorus Asturensis ecclesie episcopus sub. Alarius Auresine ecclesie episcopus sub. Rectogerus Lucensis ecclesie episcopus subscripsi. Hidulphus, qui cognominor Felix, Hiriensis ecclesie episcopus subscripsi.


Explicit concilium Braccarense tertium.





INCIPIUNT CAPITULA CONCILII SPALENSIS PRIMI.


    1. De concilio Spalensi ad Pegasium episcopum missa.
    2. De mancipiis Ecclesie ab episcopo proximis suis collatis.
    3. De clericis cum quibus mulieres cohabitant.







INCIPIT CONCILIUM SPALENSE PRIMUM.


 Domino sancto et reuerenter a nobis honorando carissimo fratri PEGASIO episcopo, Leander, Ioannes, Agapius, Stephanus, Basilius, uelatus, Fintitio, et Petrus, episcopi, qui in una urbe Spalensi adsumus. Sanctitatem tuam caritatis studio salutantes precamur Dominum qui nos de salute mutua, uel uisione letificare dignatur te letum multo conseruet in tempore.

CAP. I. Interea consedentibus nobis in Ecclesia Spalensi sancta Hierusalem breue mancipiorum ecclesie que liberasse uisus fuerat decessor tuus sancte recordationis Gaudentius episcopus, uestri nobis diaconi obtulerunt, et non solum que liberauerat ibidem relegimus, sed etiam que proximis suis de famulis ecclesie donauerat in eodem breui  inuenimus annotata. Qua de re canonum instituta consuluimus, si talis libertas, aut transactio potuisset esse stabilis. Comperimus autem in canone, ut episcopus qui res proprias, excepto filiis et nepotibus, alteri, et non ecclesie sue dimiserit, quidquid de ecclesie rebus, aut donauit, aut uendidit, aut quoquo  modo ab ecclesia transtulit, irritum haberetur. Et ideo si res precessoris tui Gaudentii episcopi ecclesia uestra non possidet, liberi qui ab eo facti sunt, non sunt legitime absoluti. Ceterum si res illius in compensationem ecclesie uestre deseruiunt, illi prorsus maneant liberi. Nam  si prestitum de rebus suis non fecit, tale damnum utique ferre non debuit. Propterea ergo de uno consensu omnes significamus, magis humanius quam seuerius cogitantes, ut hi quos constat tali conditione fuisse liberatos in iure ecclesie maneant ut idonei, et peculium suum non aliis personis, sed tantum filiis suis derelinquant, ipsis quoque filiis et nepotibus cum peculiis ipsorum quasi idoneis in iure ecclesie permanentibus in extraneam eis non liceat personam  quidpiam transmittere. Si qui eorum sine herede decesserint, peculium eorum sancte proficiat ecclesie.

II. Ea uero mancipia que memoratus episcopus de iure ecclesie sublata, suis proximis contulit, si similia de proprio suo ecclesie ipsi non compensauit,  ecclesia uestra absque aliqua oppositione recipiat. Hanc formam non solum uestra, hoc est Astigitana seruabit ecclesia, sed et omnes qui per omnem Beticam prouinciam tali conditione uel sorte de iure ecclesie commearunt, pari sententie subiacebunt. Durum est enim atque irreligiosum, ut episcopus qui ecclesiasticis stipendiis uiuit, et proprietatem suam lucris ecclesie minime confert, aliorum oblationes a iure ecclesiastico priuet.

III. Inter cetera uero cognoscite a nobis hoc definitum pro abolendis maculis clericorum, quia quidam episcoporum non obseruantes nuper edictum concilii Toletani decretum minus solliciti in subiectis existunt, placuit proinde ut si presbyter, diaconi uel clerici consortia extranearum feminarum,  uel ancillarum familiaritatem per sacerdotis sui admonitionem a se minus remouerint, seculi iudices easdem mulieres cum uoluntate et permissu episcopi comprehensas in suis lucris usurpent, ut uitium hoc, dum sacerdos inhibere non preualet, potestas iudicialis  cerceat, dato tamen ab eisdem iudicibus sacramento episcopis, ut eas clericis nulla arte restituant; quod si restituerint, ipsi iudices sententia excommunicationis feriantur. Mulieribus uero illis iuxta priores canones a sacerdote distractis, pretium earum indigentibus dispensetur; que statuta manu nostra subscripsimus, data ad sanctitatem uestram die secundo Nonas Nouembris, anno quinto gloriosi domini nostri Reccaredi, regis, era DCXXuIII. Leander ecclesie sancte Spalensis episcopus hanc constitutionem firmaui et subscripsi. Ioannes episcopus Agabrensis hanc constitutionem firmaui et sub. Agapius ecclesie sancte Cordubensis episcopus hanc constitutionem firmaui et sub. Stephanus episcopus Eliberitanus hanc constitutionem firmaui et sub. Basilius  episcopus Elipensis hanc constitutionem firmaui et subscripsi. Celatus episcopus Tuicitanus hanc constitutionem firmaui et subscripsi. Petrus episcopus Alberitanus hanc constitutionem firmaui et subscripsi.





INCIPIUNT CAPITULA CONCILII SPALENSIS SECUNDI.


     1. De Theodulphi Malacitane Ecclesie querimoniis aduersus reliquos epp. pro quibusdam parochiis.
    2. De querimoniis Fulgentii et Honorii episcoporum pro quibusdam parochiis.
     3. De desertoribus clericis, ut episcopis suis restituantur.
    4. De bigamis ad presbyterium uel diaconatum non promouendis.
    5. Ne presbyteri diaconum, uel presbyterum ordinare presumant.
    6. De presbyteris uel diaconibus ab uno episcopo non deponendis.
     7. De his que prohibentur corepiscopis presbyteris in ecclesiasticis sacramentis agere.
    8. De superbis ecclesie libertis, ut ad seruitium reuocentur.
     9. De economis, ne ex laicis constituantur.
    10. De monasteriis non conuellendis.
    11. De monasteriis uirginum, ut a monachis tueantur.
    12. De quodam acephalorum episcopo.
    13. De duabus in Christo naturis et una persona.







INCIPIT CONCILIUM SPALENSE SECUNDUM. Habitum era DCLIX, tempore Sisebuti regis.


 In nomine Domini Saluatoris nostri Iesu Christi Isidorus, Bisinnus, Rufinus, Fulgentius, Cambra, Fidentius, Theodulphus, et Honorius episcopi, qui pariter in urbe Spalensi pro aliquibus ecclesiasticis negotiis coadunati sumus. Consedentibus ergo nobis  in secretario sacrosancte Hierusalem Spalensis ecclesie cum illustribus uiris, Sisibuto rectore rerum publicarum atque Sualane actore rerum fiscalium stante religiosissimo clericorum cetu.

CAP. I. Prima actione Theodulphi Malacitane antistitis ecclesie ad nos oblata precatio est asserentis antiquam eiusdem urbis parochiam militaris quondam hostilitatis discrimine fuisse decisam, et ex parte aliqua ab ecclesiis Astrigitane, Celeberitane atque Agabrensis urbium esse retentam, pro qua re placuit, ut omnis parochia que ab antiqua ditione ante militarem hostilitatem retinuisse ecclesiam suam quisquis comprobaret, eius priuilegio restitueretur. Sicut enim per legem mundialem, his quos barbarica seueritas captiua necessitate transuexit, postliminio  reuertentibus redditur antiqua possessio, non aliter et ecclesia receptura parochiam, quam ante tenuit cum rebus suis, siue ab aliis ecclesiis possideatur, siue in cuiuslibet possessionem transfusa sit, non enim erit obiicienda prescriptio temporis, ubi necessitas  interest hostilitatis.

II. Inter memoratos fratres nostros Fulgentium, Fastigitanum, et Honorium Cordubensem episcopos discussio agitata est propter parochiam basilice cuiusdam, quam horum alter Celticensem, alter Reginensem asseruit, et quia inter utrasque partes hactenus limitis actio uindicata est, cui quamuis uetustata retentione nullum iuris preiudicium afferret. Ideoque ne in dubium ultra inter eos nostra deuocaretur sententia, prolatis canonibus synodalia decreta perlecta sunt, quorum auctoritas premonet ita oportere inhiberi cupiditatem, ut ne quis terminos alienos usurpet. Ob hoc placuit inter alternas partes inspectionis uiros mittendos, ita ut si in diecesis possidentis sitam basilicam ueteribus signis  limes preuisus monstrauerit, ecclesie cuius ius est retentionis sit eternum dominium. Quod et si limes legitimus eamdem basilicam non recludit, et tamen longi temporis probatur obiecta prescriptio, appellatio repetentis episcopi non ualebit, quia illi trigenalis obiectio silentium imponit, hoc enim et secularium principum edicta precipiunt, et presulum Romanorum decreuit auctoritas; sin uero infra metas trigenas temporis extra alienos terminos basilice iniusta retentio reperitur, repetentis episcopi iuri sine mora restituetur.

III. Tertia definitione ad nos oblata precatio est a reuerendissimo fratre nostro Cambra Italicensi episcopo pro quodam clerico Passando, qui de ecclesie sue cultu in qua dicatus ab exordiis infantie  fuerat, ad ecclesiam Cordubensem se contulit, quem elegimus ut si nichil proponeretur de eo, sine dilationis obiectu proprio reformaretur episcopo. Scribitur enim in lege mundiali de colonis agrorum, ut ubi esse quisque iam cepit ibi perduret. Non aliter et de clericis qui in agro ecclesie operantur, canonum decreto precipitur, nisi ut ibi permaneant ubi esse ceperunt. Ideoque placuit, ut si quis clericus ministeriis 147 ecclesie proprie destitutus, ad aliam transitum fecerit, compellente ad quem fugerit sacerdote, ad ecclesiam quam prius incoluerat remittatur; qui uero eum susceperit, nec statim sine ullo nisu exceptionis ad propriam ecclesiam remittendum elegerit, quandiu eum restituat communione se priuatum agnoscat, desertorem autem clericum cingulo  honoris atque ordinationis sue exutum, aliquo tempore monasterio religari conuenit, sicque postea in ministerio ecclesiastici ordinis reuocari, nam non poterit in talibus peruagationibus aboleri licentia, nisi fuerit in eis propter correptionem discipline subsecuta censura.

Iu. Quarta actione nuntiatum est nobis apud Astigitanam ecclesiam quasdam nuper ordinationes illicitas exstitisse, ita ut quidam uiduarum mariti leuitarum ministerio sacrarentur; quos quidem conuenit a gradu suscepto in irritum deuocari, nec ultra prouehi ad diaconii ministerium qui contra diuina atque ecclesiastica iura instituti reperiuntur.

u. Quinto iudicio ad agnitionem nostri examinis Agabrensis diaconi relatu deductum est de quibusdam  ipsius ecclesie clericis, quorum dum unus ad presbyteri, duo ad leuitarum mysterium sacrarentur, episcopus eorum oculorum dolore detentus fertur manum suam super hoc tantum posuisse, et presbyter quidam illis contra ecclesiasticum ordinem benedictionem dedisse, qui licet propter tantam presumptionis audaciam poterat accusatus iudicio presenti damnari, si adhuc in corpore positus non fuisset mortis uocatione preuentus, sed quia iam ille examini diuino relictus, humano iudicio accusari non potest, hi qui supersunt et ab eo non consecrationis titulum, sed ignominie elogium perceperunt, ne sibi licentiam talis usurpatio faciat, decreuimus ut a gradu sacerdotalis uel leuitici ordinis quem peruerse  adepti sunt, depositi, equo iudicio abiiciantur, tales enim merito iudicati sunt remouendi, quia praue inuenti sunt constituti.

uI. Sexta actione comperimus Fragitanum Cordubensis ecclesie presbyterum a pontifice suo iniuste olim deiectum, et innocentem exsilio condemnatum, quem rursus ordini suo restituentes, id denuo aduersus presumptionem nostram decreuimus, ut iuxta priscorum patrum decretum synodali sententia nullus nostrum sine concilii examine deiiciendum quemlibet presbyterum uel diaconum audeat. Nam multi sunt qui indiscussos potestate tyrannica, non auctoritate canonica damnant, et sicut nonnullos gratia fauoris sublimant, ita quosdam odio, inuidiaque permoti humiliant, et leui opinionis aura condemnant,  quorum crimen non approbant. Episcopus enim sacerdotibus ac ministris solus honorem dare potest, auferre solus non potest. Si enim hi qui in seculo a dominis suis honorem libertatis adepti sunt in seruitutis nexum non reuoluuntur, nisi publice apud pretores tribunali foro fuerint accusati, quanto magis hi qui diuinis altaribus consecrati honore ecclesiastico decorantur, qui pro peccato nec ab uno damnari, nec uno iudicante poterunt honoris sui priuilegiis exui, sed presentati synodali iudicio quod canon de illis preceperit definiri.

uII. Septimo examine relatum est nobis uenerandissimum quondam Agapium Cordubensis urbis episcopum frequenter corepiscopos, uel presbyteros destinasse, qui tamen iuxta canones unum sunt, qui  absente pontifice altaria erigerent, basilicas consecrarent, quod quidem non est mirum id precepisse uirum ecclesiastice discipline ignarum et statim a seculari militia in sacerdotale ministerium delegatum; ergo ne ultra talis a nobis licentia usurpetur, communi sententia statuendum oportuit, scientes quia sicut presbytero uel corepiscopo illicita consecratio est altaris, ita est constitutio. Erexit altare solus Aaron, ipse unxit, quia summus utique sacerdos Dei erat, sicut scriptum est de eo: »Moyses et Aaron in sacerdotibus eius .« Ideoque id quod tantum facere principibus sacerdotum iussum est, quorum typum Moyses et Aaron tenuerunt, presbyteri qui filiorum Aaron gestant figuram, corripere non presumant. Nam quamuis cum  episcopis plurima illis ministeriorum communionis sit dispensatio, quedam tamen auctoritate ueteris Legis, quedam nouellis et ecclesiasticis regulis sibi prohibita nouerint, sicut presbyterorum et diaconorum, ac uirginum consecratio, sicut constitutio altaris, benedictio uel unctio, siquidem nec licere benedicere eis ecclesiam, uel altaria consecrare, nec per impositiones manus fidelibus baptizatis, uel conuersis ex heresi Spiritum tradere, nec chrisma conficere, nec chrismate baptizatorum frontem signare, sed nec publice quidem in missa, quanquam penitentem, reconciliare, nec formatas cuilibet epistolas mittere. Hec omnia illicita esse presbyteris uel corepiscopis, quia pontificatus apicem non habent, quem solis deberi  episcopis auctoritate canonum precipitur, ut per hoc et discretio graduum et dignitatis fastigium summi pontificis demonstraretur, sed neque coram episcopo licere eis in baptisterium introire, nec presente antistite infantem tingere, aut signare, nec penitentem sine precepto episcopi sui reconciliare, nec eo presente sacramentum corporis et sanguinis Christi conficere, nec eo coram posito populum docere, uel benedicere, aut salutare, nec plebem utique exhortari, que omnia eis a sede apostolica prohibita esse noscuntur.

uIII. Octaua discussio agitata est de quodam Heliseo ex familia Agabrensis ecclesie, qui ab episcopo suo traditus libertati de libertate confestim ad contumacie morbum transiliuit, sicque per superbiam  non solum eiusdem episcopi maleficis artibus salutem ledere uoluit, sed etiam patronam ecclesiam libertatis immemor predamnauit. Aduersus quem ingratum actio canonum ac legum auctoritas iuste dirigitur, scilicet ut immerite libertatis damno multatus, ad seruitutis nexum reuocetur. Talium enim status qui contra episcopum suum uel patronam ecclesiam nituntur decidere potius quam conseruare conuenit, ut quorum libertas perniciosa est sit salutifera seruitus, ut qui superbire nouerint adepta libertate prediti discant obedire subiecti.

IX. Nona actione didicimus quosdam ex nostro collegio contra mores ecclesiasticos laicos habere in rebus diuinis constitutos economos. Proinde pariter tractantes eligimus, ut unusquisque nostrum secundum  Calcedonensium patrum decreta ex proprio clero economum sibi constituat. Indecorum est enim laicum uicarium esse episcopi, et seculares in ecclesia iudicare. In uno enim eodemque officio non debet dispar esse professio, quod etiam in lege diuina prohibetur dicente Moyse: »Non arabis in boue simul et asino ,« id est homines diuerse professionis in officio uno non sociabis. Unde et oportet nos et diuinis libris sanctorum Patrum obedire preceptis, constituentes ut hi qui in administrationibus ecclesie pontificibus sociantur discrepare non debeant, aut nec professione, nec habitu, nam coherere et coniungi non possunt, quibus et studia et uota diuersa sunt. Si quis autem episcopus posthac  ecclesiasticam rem aut per laicalem procurationem administrandam elegerit, aut sine testimonio economi gubernandam crediderit, uere ut contemptor canonum, et fraudator ecclesiasticarum rerum non solum a Christo de rebus pauperum iudicabitur reus, sed etiam et concilio manebit obnoxius.

X. Decima actione poscentibus monasteriorum patribus pari sententia statuimus, ut cenobia nuper condita in prouincia Betica, sicut et illa que sunt antiqua immobili et inconcussa stabilitate permaneant solidata. Si quis autem  nostrum, uel nobis succedentium sacerdotum quodlibet monasterium aut ui cupiditatis exspoliandum, aut simulatione aliqua fraudis conuellendum, aut dissoluendum tentauerit, anathema affectus maneat, et a regno Dei  extraneus, nec proficiat illi bonum fidei uel operis ad salutem, qui tante et salutaris uite destruxerit tramitem. Super hoc etiam uniuersi Betice prouincie episcopi congregati eumdem sacrilegum cetus sui euersorem a communione suspendant, et conuulsum monasterium cum rebus suis restaurent, ut quod impie unus subuerterit, omnes reforment.

XI. Undecima actione communi consensu decreuimus, ut monasteria uirginum in prouincia Betica monachorum administratione ac presidio gubernentur; tunc enim salubria Christo dicatis uirginibus prebemus, quando eis patres spirituales eligimus, quorum non solum gubernaculis tueri, sed etiam doctrinis edificari possunt, ea tamen circa monachos cautela seruata, ut remoti ab earum familiaritate  nec usque ad uestibulum habeant accedendi familiare permissum, sed neque abbatem uel eum qui preficitur extra eam que preest loqui uirginibus Christi aliquid quod ad institutionem morum pertinet licebit, neque cum ea sola que preest frequenter eos loqui oportet, sed sub testimonio duarum uel trium sororum, ita ut rara sit accessio, et breuis omnino locutio. Absit enim ut monachos  Christi uirginibus familiares esse uelimus, sed iuxta quod iussa regularum uel canonum admonent longe discretos atque seiunctos, eorum tamen easdem gubernaculis deputamus, constituentes ut unus monachorum probatissimus eligatur, cuius cure sit prediis earum rusticis, uel urbanis intendere, fabricas exstruere, et si quid aliud  est ad necessitatem monasterii prouidere, ut Christi famule pro anime sue tantum utilitate sollicite, solis diuinis cultibus, operibusque sanctis inseruiant. Sane is qui ab abbate proponitur, iudicio sui episcopi comprobetur, uestes autem ille iisdem faciant a quibus tuitionem exspectant, et ab iisdem denuo  laborum fructus et procurationis suffragium recepture. Si qui autem monachorum hanc ordinationem aut contempserint aut qualibet inertie dissolutione neglexerint, sciant quod eorum temeritas atque superbia excommunicationis sit plectenda censura.

XII. Duodecima actione ingressus est ad nos quidam ex heresi Acephalorum natione Syrus, ut asserit  ipse episcopus, duarum in Christo naturarum proprietatem abnegans, et deitatem passibilem asserens. Cuius dum nostris sensibus tanti erroris confusio patuisset, prolatis illi de incarnatione Domini Iesu Christi testimoniis, sanctorumque Patrum sententiis recitatis, omni eum deinde exhortatione ad uere fidei rectitudinem sacerdotali modestia inuitauimus, qui salutaribus monitis pertinaciter per multos diuturnosque conflictus retinens, tandem gratia diuina doctus coram cunctis a stantibus heresim propriam abdicauit, duasque naturas et unam personam in uno eodemque Domino nostro Iesu Christo confessus est, credens impassibilem naturam deitatis atque in sola humanitate suscepisse infirmitates passionis et crucis. Conuersus itaque atque receptus  susepte fidei confessionem cum astipulatione protulit, atque ab omnibus suis erroribus purgatus apparuit. Talique pro merito gaudentes Christo gratias egimus, quod eumdem post prauitatem heresis ad rectitudinem fidei diuina gratia promouisset, quem optamus ut permanens in Christi fide pure ac deuotissime conseruetur.

XIII. Tertia decima prosecutione breuiter narrandum putauimus ad refutationem eorumdem hereticorum qui duas naturas Christi post unionem delirantes confundunt, et passibilem in eo diuinitatis 148 substantiam asserunt. Contra quorum blasphemias oportet nos in una persona Christi gemine nature proprietatem ostendere, passionemque eius in sola humanitatis susceptione manifestare, ut si  forte aliqui stultorum huius sententie errore decepti sunt, dum ista legerint resipiscant, recteque fidei ueritatem firmiter teneant. Nam procul dubio multi sunt, qui secundum apostoli uocem prurientes auribus a ueritate auditum auertunt, ad fabulas autem conuertuntur. Ergo sicut immaculata fides, et sancta Dei Ecclesia docet, confitemur Dominum nostrum Iesum Christum intemporaliter ex Patre Deo natum, temporaliter ex utero gloriose uirginis Marie hominem editum, et ob hoc in una existente persona duas naturas habentem, deitatis qua ante secula genitus, et humanitatis in qua diebus ultimis editus est, in illa secundum formam Dei, in ista secundum formam serui consistens; in illa Patri manens equalis, in ista sine peccato similis  nostre conditioni; in illa inuiolabilis, in ista passibilis; in illa ex qua mori non potuit, in ista in qua mortem suscepit. Cuius gemine nature distinctio primum ex litteris legis, deinde ex propheticis, et euangelicis atque apostolicis promenda est paganis, ut ea que asserimus non argumentis, sed exemplis Scripturarum firmemus. Lex in una eademque persona Saluatoris nostri sic demonstrat utramque naturam, diuinam, Domino loquente ad Moysen: »Ecce, inquit, mitto angelum meum qui precedat te, obserua eum et audi uocem eius ,« quia est nomen meum in illo, humanam, loquente eodem Domino ad Abraham: »In semine tuo benedicentur omnes gentes ,« id est, in carne Christi, que de Abrahe stirpe descendit.  Prophetia in psalmis sub una eademque Christi persona sic ostendit utramque naturam, diuinam, secundum illud, »ex utero ante luciferum genui te ,« humanam, secundum hoc, »et homo natus est in ea, et ipse fundauit eam ;« diuinam, secundum illud: »Eructauit cor meum uerbum bonum ,« humanam, secundum hoc: »Speciosus forma pre filiis hominum .« Prophetia in Prouerbiis in una eademque Christi persona sic declarat utramque naturam, diuinam secundum illud, »ante colles genuit me ,« humanam secundum hoc, »Dominus creauit me in initio uiarum suarum ;« diuinam secundum illud, »necdum  erant abyssi, et ego iam concepta eram ,« humanam secundum hoc, »sapientia edificauit sibi domum ,« corporis utique sui templum, in quo filius Dei inhabitaret, dum uerbum est caro factum. Prophetia in Isaia sub una eademque Christi persona sic demonstrat utramque naturam, deitatis secundum illud: »Nunquid qui alios parere facio, ipse non pariam, dicit Dominus? « humanitatis secundum hoc: »Ecce uirgo in utero concipiet et pariet filium ;« diuinitatis secundum illud: »Rorate, celi desuper, et nubes pluant iustum, aperiatur terra et germinet Saluatorem, et iustitia oriatur simul .« Item alibi, humanitatis secundum hoc, »Paruulus natus est nobis ,«  diuinitatis secundum illud, »Filius datus est nobis « Paruulus enim Christus ad suscepte humanitatis naturam pertinet, quia homo est factus, filius autem datus, ad diuinitatem, quia Dei Filius. Et ut ostenderet in utraque natura unam esse personam paruuli nati et filii dati, adiecit: »uocabitur nomen eius magni consilii angelus, Deus fortis, princeps futuri seculi .« In Euangelio quoque in uno eodemque Christo diuine nature significatio, »Omnia per ipsum facta sunt ,« humane nature significatio, »Non ueni facere uoluntatem meam, sed uoluntatem eius qui misit me Patris .« Paulus quoque apostolus in uno eodemque Christo naturam diuinitatis exprimit, cum dicit: »Primogenitus omnis creature ipse est  ante omnes, et omnia in illo constant ,« humanitatis declarat naturam, cum dicit, »Ipse est caput corporis Ecclesie ,« et alibi: »Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens .« Per hoc enim quod dicit, qui cum in forma Dei esset, naturam in eo diuine maiestatis ostendit, per hoc autem quod adiecit, formam serui accepit, naturam humanitatis significat, et iterum: »Cum esset, inquit, diues, pauper factus est ,« ut illius inopia nos diuites essemus; ubi enim dixit, cum esset diues, diuine nature gloria panditur, et ubi adiecit, pauper factus est, humane infirmitatis subiectio demonstratur atque seruilis habitus assumptio.  Item in ipso initio apostolici symboli gemina sic ostenditur in uno eodemque Christo nature distinctio, deitatis ex Patre, dum dicit: Credo in unum Deum Patrem omnipotentem, et in Christum Iesum Filium eius unicum, Dominum nostrum, humanitatis ex matre, dum adiecit, natum de Spiritu sancto ex utero Marie uirginis. Ecce ex utroque Testamento due nature in Christo, diuinitatis una, humanitatis altera, que quidem gemina unam fecit personam, quia unus idemque mediator Dei et hominum, homo Christus iehsu.

Iam uero de passione eiusdem Saluatoris nostri et Domini Iesu Christi quam in sola humanitate, non in deitate sustinuit, sicut superius legis et prophetarum  auctoritas, Euangeliorum quoque et apostolorum predicatio adhibenda est: lex de passione corporis Christi sic dicit. »Lauabit in uino stolam suam, et in sanguine uue pallium suum .« Quid hic pallium? quid stola, nisi caro Christi passionis sanguine decorata? hec enim sola contumelias crucis sustinuit, diuine uero nature maiestas nichil iniurie sensit; propheta quoque in psalmis passionem Christi in carne sola sic asserit: »Foderunt manus meas et pedes meos, dinumerauerunt omnia ossa mea ,« ubi non deitatis, sed tantum corporis iniuria intelligitur. Ibi enim membrorum significatione sola caro clauis suspensa in ligno atque suffixa pronuntiatur, sicut et in Ieremia legitur, »uenite, mittamus lignum in panem  eius ,« id est, crucem in corpore eius. Neque enim diuinitas ligno suspendi potuit, sed sola humanitas in cruce suffixa pependit. Cuius etiam caro tolerantiam mortis perpessa sic ostenditur alibi dum dicitur: »Caro mea requiescet in spe ,« utique quia sola in Christo materia carnis mortis fragilitate defuncta, spem resurrectionis sue exspectabat, et sine corruptione recepturam dum adiicit: »Nec dabis sanctum tuum uidere corruptionem .« Salomon autem in Canticis canticorum passionem carnis Christi sic predicans dicit: »Manus mee distillauerunt myrrham, et digiti mei guttam ,« ubi specialiter ostenditur in manibus ac digitis solam carnem Christi infixam stipite, sicut in psalmo centesimo octauo  decimo legitur: »Confige clauis timoris tui carnes meas .« Isaias autem Christum in sola humanitate que apparuit, passionis iniuriam suscepisse ita predixit: »Homo, inquit, in plaga et sciens ferre infirmitates, uere languores nostros ipse portauit ;« quis ipse nisi utique homo? Nam pati, et deficere in illo natura Dei non potuit, sed homo portauit in eo passionem et mortem, in quo et ipsa mors habet conditionem. Nam cum eum diceret uenire de Edon tinctis uestibus de Bosra adiecit: »Quare rubrum est uestimentum tuum, et indumentum tuum tanquam calcantium in torculari? « Quid hic per uestimentum suum tanquam calcantium in torculari? Quid hic per indumentum et uestimentum rubrum uoluit  ostendere, nisi solam Christi carnis passionem crucis infectam cruore? Unde et ipsa passione chlamyde coccinea Christus induitur, ut imago sanguinis tantum in carne demonstretur. Ieremias quoque corpus suum obtulisse Christum in passione sic loquitur: »Non sum, inquit, contumax, neque contradico, corpus meum dedi percutientibus ,« non dixit diuinitatem que passionem nescit perferre. Et iterum: »Posui scapulas meas ad flagella, maxillas ad palmas ,« quod et ipsum ad carnis patientiam, non ad deitatis refertur iniuriam. Et Zacarias: »uidebunt, inquit, in quem confixerunt ;« quem alium, nisi indubitanter hominem quem Iudei crucifixerunt, et in  carne iudicantem uidebunt? Ecce pronuntiatur ex lege et prophetis. Cuius quidem fidei ueritas est tam efficax, ut eam nec tyranni sua potuerint crudelitate confundere, nec hereticorum subdola circumuentio pessundare, nec hypocritarum diminuere fallax simulatio.

Transeamus inde ad Euangelia, ibi queramus Christum Filium Dei in sola carne portasse ualitudines passionis et iniuriam crucis, loquente ipso discipulis: »Ecce ascendimus Ierosolymam, et consummabuntur omnia que scripta sunt per prophetas de Filio hominis, tradetur enim gentibus, et illudetur et flagellabitur, et conspuetur, et postquam flagellauerint, occident eum, et in die tertia resurget ,« quod totum in Christo secundum  hominem dictum, non ad substantiam deitatis, sed ad naturam pertinet carnis, quod etiam in sequentibus docetur, Iudeis dicentibus Christo, »Quod signum ostendis nobis, quia hoc facis? « Et dixit iehsu: »Soluite hoc templum, et post triduum suscitabo illud ,« hoc autem dixit de templo corporis sui, nam et in passione sua, dum corripiens proditorem, diceret: »Iuda, osculo Filium hominis tradis? « Quem tradere proditorem significat, nisi hominem quem et comprehenderunt? Non deitatem quam cecati perfidia agnoscere non potuerunt. Beatus autem apostolus Paulus Christum in homine solum pertulisse crucem sic asserit: »Ut homo, inquit, humiliauit semetipsum, factus obediens usque  ad mortem, mortem autem crucis .« Qui proinde dixit ut homo, ut nuncupatione hominis distinctio nature insinuaretur passibilis, quod confirmans alias ait: »An experimentum queritis eius qui in me loquitur Christus? qui non infirmatur, sed potens est in uobis. Nam et si crucifixus est ex infirmitate, sed uiuit ex uirtute Dei .« Passus est ergo Christus et mortuus, sed ex nostra infirmitate, uiuit autem impassibilis et immortalis, sed ex sua uirtute, que tanta est, ut in se nec passionem recipiat, nec mortem admittat. Petrus quoque apostolus, princeps apostolorum, Christi supplicium sic predicat in solo corpore consummatum: »Qui peccata, inquit, nostra pertulit in corpore suo super lignum, ut peccatis  mortui, iustitie uiueremus, cuius liuore sanati sumus ;« et paulo post: »Christo igitur passo in carne.« Ergo si Christus in carne passus est non secundum Deum, sed secundum hominem crucifixus. Ecce perpatuit de Filio Dei quod passus est, quod mortuus est, corporis tantum fuisse, non deitatis. Aliena sunt enim ista de eo, testante propheta de illo: »Deus sempiternus Dominus creans fines terre, non laborabit, neque deficiet ,« et in psalmo: »Tu autem idem ipse es, et anni tui non deficient ;« omnes enim in Christo infirmitates humanitas sola portauit. Caro enim habuit uagitus infantis, non diuinitas. Caro est pannis inuoluta, non deitas. Caro habuit alimenta. Caro  portauit etatum commercia. Nam et quod fatigatus est, quod esuriit, quod dormiuit, quod fleuit, quod passioni proximus tristis fuit, quod postremo ipsam passionem et mortis conditionem sustinuit, totum hoc ad infirmitatem pertinet humanitatis, non ad incomprehensibilem substantiam deitatis. Unus est enim Christus Deus et homo, caro et uerbum. Sed unde Deus, inde habet immortalitatem, unde homo, inde pertulit passionem, et unde caro, inde mortuus, et unde uerbum, inde eternus. Neque enim potest esse deitate passibilis, qui est uirtute paterne glorie nature equalis, unde Patri derogatur, dum natura deitatis in Filio passibilis creditur. Nam si una Patris et Filii substantia est, utique sicut Pater, ita et Filius immortalis. Et ego et Pater unum sumus, sicut in Patre  non est mors, ita nec in Dei Filio mors. Et si uerum est, omnia que habet Pater mea sunt, ergo immortalitas Patris cum Filio communis est. Nam, quod ait Apostolus de infidelium ignorantia, »Si enim cognouissent, nunquam Dominum glorie crucifixissent ,« non quod quasi Dominus glorie sit crucifixus, ut natura deitatis uideatur esse passibilis, sed quia unus in utraque natura est Christus, secundum assumptam hominis formam Dominus glorie dicitur passus, sicut econtrario est illud: Nemo ascendit in celum, nisi qui descendit de celo Filius hominis, dum de celo non descendisset, nisi tantum Dei Filius, nondum idem factus Filius hominis. Propter persone ergo unitatem 149 et ad hominem referuntur in Christo  que Dei propria sunt, et diuinitati ascribuntur que hominis sunt, et ideo dum pati ac mori dicitur, non est deitatis, sed carnis proprium, sic tamen propter unitatem persone ipse Deus, et natus ex uirgine, et passus et mortuus predicatur, sed infirmitate carnis nostre, non uirtute diuinitatis sue. Quod uero idem Apostolus ait: »Si enim inimici essemus, reconciliati sumus Deo per mortem Filii eius ,« sic dicitur Dei Filius mortuus, sicut dicitur de martyribus passis ac mortuis, quorum tamen non sunt anime occise in corporis passione, ore ueritatis testante: »Nolite timere eos qui occidunt corpus, animam autem non possunt occidere ,« ubi agnosci oportet, si anime martyrum corpore perempto suppliciis exstingui  non possunt, Deus qui conditor est animarum, quomodo per crucem carnis pati potuit exitium mortis? Quod etiam alibi apertius declaratur, eodem Filio Dei loquente: »Potestatem habeo ponendi animam meam, et potestatem habeo iterum sumendi eam .« Quod si ipsa deitas mortua exstitit, quero quis animam ipsius resumpsit, stultum est ergo crucis passionem diuine applicare nature, sed tantum creabili et humane, sola enim caro crucis exitium sensit, sola caro lanceam pertulit, sola, sanguine et aqua manauit, ipsa sola mortua, ipsa sola in sepulcro posita, ipsa sola tertia die resuscitata, etiam glorificata celos adiit, in qua uenturus est iudicare in gloria Patris, iudicaturus  de uiuis ac mortuis. Prolatis ergo Noui ac ueteris Testamenti testimoniis in quibus due nature Christi patefacte sunt in una subsistentes persona, in quibus et passio eius apparuit in homine solo expleta.

Deinde oportuit sententias subnecti sanctorum patrum qui in sacris litteris ingenti gloria refulserunt, ut etiam eorum traditione perpateat, quia Dominus noster iehsu Christus ex duabus naturis et una persona subsistit, quia mortem et passionem in sola carne suscepit. Sanctus ergo Hilarius in explanatione epistole ad Timotheum sic loquitur: Nam et cum dicit Scriptura, homo Christus, et cum dicit Christus mortuus est, cum dicit uerbum caro factum est, non est spoliandus per fraudulentiam  legentis expositionibus suis sermo. Nam ubi homo Christus est, precedit mediator Dei atque hominum, ex Deo homo uterque unum et inter hominem et Deum medius confessione in se utriusque nature, ubi Christus mortuus est subiicitur, qui resurrexit, qui est in dextera Dei. In morte eius carnis nostre infirmitas est, in resurrectione uirtus eius, in consensu Dei dignitas. Sanctus quoque Ambrosius in expositione Euangelii secundum Lucam sic asserit: Non enim suam, sed nostram crucem Christus ascendit, nec mors illa diuinitatis, sed hominis fuit; et paulo post: Etenim Christus omnia, et in Christo omnia, et in singulis Christus. Caro tamen moritur, ut resurgat. Item in eodem libro exponens inter alia dicit: Tristis est anima  mea; et alibi: Nunc anima mea turbata est ualde. Non ergo suscipiens, sed suscepta turbatur, anima enim obnoxia passionibus, diuinitas libera, etenim spiritus promptus, caro autem infirma. Tristis autem non ipse est, sed anima, non est tristis sapientia, non diuina substantia, sed anima. Suscepit corpus meum, non me fefellit, ut aliud esset et aliud uideretur. Sanctus Athanasius in tractatu quem scripsit de Christi natiuitate sic dicit: In hoc sit ergo, fratres karissimi, fides nostra, in hoc tota salus et uita consistat, ut credamus Deum Dei Filium primum, ante omnia secula a Deo Patre inuisibiliter genitum, deinde a Maria uirgine secundum hominem natum, secundum hunc hominem passum, mortuum, sepultum, resurrexisse ab inferis,  ascendisse in celum. Item idem in expositione fidei: uerbum, inquit, nascitur de Maria uirgine accipiens corpus animale, sed neque sermo comprehensus est carne, sed in carne et supra carnem, et sicut Dei prescius, ita Dei uirtus, Dei ueritas. Passus autem humana carne, sed sermo Dei impassibilis est. In passione quidem moritur homo, ut uiuificaret protoplastum qui ceciderat per inobedientiam. Sanctus Gregorius scribens ad Caledonium dicit: Nature enim due in Christo, Deus et homo, non autem duo Filii, nec dii duo. Item idem in sermone de Filio: Uno autem, inquit, capitulo moneo, ut altiora quidem ascribas diuinitati et illi nature que passionibus et corpore probatur esse superior,  humiliora autem nature humane attribuas, que ex parte infirmitatis nostre assumpta est. Item ipse in quarto libro contra Eunomium: Et ne aliquis incorruptibili nature deitatis crucem passionis applicet, per alia manifestius talem emendat errorem, mediatorem ipsum Dei hominum et hominem et Deum ipsum nominans, ut cum duo de uno dicantur, congruum intelligatur circa utrumque. Circa Deum tamen quidem impassibilitas, circa humanitatem autem dispensatio passionis. Sanctus quoque Basilius in quarto libro contra Eunomium ita scribit: Quid est Dominus creauit me et ante omnes colles genuit me? Ubi intelligendum est, hoc quod genuit de Dei Filio, hoc autem quod dicit creauit de ea parte, qua in forma serui est, ut utramque naturam in una persona ostenderet. Sanctus Cyrillus in prima  ad Successum epistola dicit: Ergo quantum quidem ad intellectum pertinet et fidem, tantumdem oculis anime, quemadmodum incarnatus est unigenitus, duas naturas esse dicimus, unum autem Filium et Christum Dominum Deum, uerbum incarnatum et hominem factum confitemur. Item in secunda ad eumdem Successum epistola sic ait: Cum unus, inquit, sit solus Filius Christus, idem ipse Deus et homo sicut in deitate perfectus, ita et in humanitate. Non autem ipsum unigenitum Filium Dei secundum quod intelligitur et est Deus, passum esse in sua natura, sed terrena natura. Oportet etenim necessario utraque seruare uni et uero Filio, et non pati secundum deitatem, et dici passum esse eumdem secundum humanitatem,  ipsius enim passa est caro. Item in expositione Leuitici inter alia: Totum in his iterum circumspice Saluatoris nostri mysterium, et emundationem que per sanctum baptisma fit, duas enim auiculas sumi iubetur, uiuas et mundas, ut intelligas per uolatilia celestem hominem simul et Deum in duabus naturis, quantum pertinet ad rationem, diuidendum unicuique conuenientem. Item sanctus Augustinus: Neque enim in illa susceptione alterum eorum in alterum conuersum atque mutatum est, nec diuinitas quippe in creaturam mutata est, nec creatura in diuinitatem augmentauit aliquid deitatis. Sed absit ut augmentum recipiat ineffabilis et incomprehensibilis plenitudo, manet ergo utraque Filii Dei natura et una  persona. Rursus ipse aduersus Maximum: Si ergo attendas distinctiones naturarum, Filius Dei de celo descendit, Filius hominis crucifixus est; si unitatem persone, Filius de celo descendit et Filius crucifixus est in terra; idem in sequentibus: Oportebat Christum pati et resurgere a mortuis die tertia, ubi resurgit, nisi in eo quod potuit cadere? ubi resurrexit nisi in eo ubi mortuus? Quere mortem in uerbo, nunquam esse potuit. Quere mortem in carne, plane ibi fuit, et ideo ibi fuit quia mors uera fuit; et paulo post: Quid miraris? Certe uita est Christus, quere mortuam uitam, nec anima mortua est, nec uerbum mortuum est. Caro tantum mortua est, quare? ut in ea mors moreretur. Idem in expositione  Ioannis euangeliste: Quis ergo est per quem factus est mundus? Christus iehsu, sed in forma Dei; quis est sub Pontio Pilato crucifixus? idem ipse Christus, sed in forma serui. Beatus quoque Leo apostolice sedis antistes in sua epistola quam scripsit ad Flauianum Constantinopolitanum episcopum sic ait: Salua ergo proprietate utriusque nature et in unam ceunte personam, suscepta est a maiestate humilitas, a uirtute infirmitas, ab eternitate mortalitas, et ad resoluendum conditionis nostre debitum inuiolabilis natura est unita nature passibili, ut quod nostris remediis congruebat, unus atque idem mediator Dei et hominum Christus iehsu et mori posset ex uno, et mori non posset ex altero. In integra ergo hominis perfectaque ueri natura, uerus natus est Deus, totus in suis,  totus in nostris; et paulo post: Qui manens in forma Dei fecit hominem, idem in forma serui factus est homo, tenet enim sine defectu proprietatem suam utraque natura, et sicut forma serui Dei formam non adimit, ita forma Dei formam serui non minuit. Item paulo post: Agit enim utraque forma cum alterius communione quod proprium est, uerbo scilicet operante quod uerbi est, et in carne exsequente quod carnis est; unum horum coruscat miraculis, aliud succumbit iniuriis, et sicut uerbum ab equalitate paterne glorie non recedit, ita caro naturam nostri generis non relinquit. Sanctus quoque Fulgentius in libro quem de Incarnatione Domini nostri Iesu Christi scripsit inter alia sic intulit:  Dico itaque uobis iuxta sanctorum patrum traditionem, Dominum nostrum Iesum Christum in duabus naturis inconfusis, id est diuinitatis et humanitatis, unam personam siue substantiam confiteri; idem post alia: Si quis ergo in Domino nostro Iesu Christo, aut duas naturas aut unam noluerit, siue dubitauerit credere, aut predicare personam, uel si quis noluerit confiteri eumdem Deum atque hominem, id est uerbum incarnatum de Maria uirgine pro nostra salute ueraciter natum, tamen a catholica fide deprehenditur ac demonstratur extraneus, ut sacramento redemptionis humane resistat ingratus. Et paulo post: uerbum caro factum est, unus ex utraque et in utraque, id est in humana diuinaque natura prorsus initio gloriosa persistit, ut siue diuinitati  Christi humanitatem quis demat, siue humanitati diuinitatem detrahat, Christum sacrilega infidelitate et blasphema predicatione dissoluat. Item paulo post: Christus pro nobis carne est passus qui de Deo Patre natus solus est impassibilis Deus. Ipsum itaque Christum Filium Dei qui pro nobis mortem carne gustasse, salua immortalitate diuinitatis eius, ueraciter credimus. Item post hoc: Quia non est alter Deus, alter homo, sed idem unus est Christus Deus et homo, profecto idem Deus Christus qui et mortem suam carne suscepit, et idem homo Christus est qui mortem suam diuinitate destruxit, idem quippe Christus Dei Filius qui diuinitate mori non potuit, carne mortuus est, quam mortalem Deus  immortalis accepit, et ideo Christus Dei Filius carne mortuus resurrexit, quia immortalitatem sue diuinitatis carne mortuus non amisit; hinc est quod etiam post resurrectionem suam sicut in cicatricibus ueris et in uera comestione piscis et mellis soliditatem in se uere carnis edocuit, ita clausis foribus ingrediens ueram in se uirtutem sempiterne diuinitatis ostendit, ut agnosceretur et naturalis fuisse Christi morientis infirmitas, et eidem morienti naturalis inesse maiestas: hec quidem que tam diuine Scripture quam etiam sanctorum Patrum eloquentia docuerunt, decretis nostris breuiter inserta protulimus, demonstrantes geminam carnis et deitatis naturam in una Domini et Saluatoris nostri persona, passum quoque eumdem in ea natura que corporis est, non passum in ea natura que  deitatis est. Hinc ergo concordi sententia definitioni pro confirmatione sui propriam subscriptionem subiecimus. Isidorus in Christi nomine ecclesie Spalensis episcopus subscripsi. Bisinus in Christi nomine ecclesie Liberitane episcopussub scripsi. Rufinus in Christi  nomine ecclesie Asidonensis episcopus subscripsi. Cambra in Christi nomine ecclesie Italensis episcopus subcripsi. Fidentius in Christi nomine ecclesie Tuicitane episcopus subscripsi. Theodulphus in Christi nomine ecclesie Cordubensis episcopus subscripsi. Honorius in Christi nomine ecclesie Malacitane episcopus subscripsi.

Habes hucusque, studiose lector , quem ordinem obseruare debeant, qui concilium celebrare constituunt, canones item apostolorum, decreta quoque 30 pontificum, a Clemente scilicet usque ad Siluestrum, acta denique quinquaginta duorum conciliorum.

150 Hactenus digestis conciliis sanctorum Patrum sequuntur decreta presulum Romanorum prefate sedis apostolice presulum constituta, que ad fidei regulam uel ecclesiasticam pertinent disciplinam in hoc libro  diligenti cura collecta sunt, ita ut singulorum pontificum quotquot decreta a nobis reperta sunt sub uniuscuiusque epistole serie propriis titulis prenotarentur eo modo quo superius priscorum Patrum canones nostro studio ordinati sunt, quatenus lectoris industria facilius intelligere possit, dum capitulis propriis distincta intendit.





INCIPIUNT DECERPTIONES EX DECRETIS SANCTI SILuESTRI PAPAE.


 Temporibus sancti Siluestri pape et Constantini piissimi Augusti factum est magnum concilium in Nicena Bythinie, et congregati sunt regulariter eiusdem  Siluestri pape uocatione in idipsum trecenti decem et octo episcopi catholici qui exposuerunt fidem integram catholicam immaculatam, et damnauerunt Arium, Fotinum, Sabelliumque atque sequaces eorum. Eodemque tempore et XIII Kalendarum Iuliarum, die qua memoratum, concilium magnum in Nicea congregatum est, canonica iam facta pape uocatione in urbem Romam congregauit, et ipse cum concilio prefati Constantini Augusti ducentos quinquaginta octo episcopos, et damnauit iterum tam Calixtum quam Arium, et Fotinum atque Sabellium, et constituit ut presbyterum Arianum resipiscentem non susciperet, nisi episcopus eiusdem loci eum reconciliaret, et sacrosancto chrismate per episcopalis manus impositionem sancti Spiritus gratia  qua ab hereticis dari non potest, confirmaret. In qua et consensu et subscriptione omnium constitutum est, ut nullus laicus crimen clerico audeat inferre, et ut presbyter non aduersus episcopum, non diaconus aduersus presbyterum, non subdiaconus aduersus diaconum, non acolythus aduersus subdiaconum, non exorcista aduersus acolythum, non lector aduersus exorcistam, non ostiarius aduersus lectorem det accusationem aliquam, et non damnabitur presul nisi in septuaginta duobus. Neque presul summus a quoquam iudicabitur, quoniam scriptum est. »Non est discipulus super magistrum ,« presbyter autem cardinalis nisi quadraginta quatuor testibus non damnabitur, diaconus cardinarius constructus urbis Rome nisi in uiginti sex non damnabitur,  subdiaconus, acolythus, exorcista, lector, ostiarius nisi, sicut scriptum est, in septem testibus non damnabitur. Testes autem et accusatores sine  aliqua sint infamia uxores et filios habentes, et omnino Christum predicantes; testimonium laici aduersus clericum nemo recipiat, nemo enim clericum quemlibet in publico examinare presumat nisi in ecclesia; nemo enim clericus uel diaconus aut presbyter, propter quamlibet causam intret in curiam, nec ante iudicem cinctum causam dicere presumat, quoniam omnis curia a cruore dicitur et immolatione simulacrorum. Et si quis clericus accusans clericum in curiam introiuerit, anathema suscipiat. Hec inter cetera in predicta omni consulta constituit synodo, ut sacrificium altaris non in serico panno, aut tincto quisquam celebrare presumeret, sed in puro lineo ab episcopo consecrato, terreno scilicet lino procreato atque contexto, sicut  corpus Domini nostri Iesu Christi in sindone munda sepultum fuit. Et si quis desideraret in ecclesia militare, aut proficere, ut esset prius ostiarius, deinde lector, et postea exorcista per tempora que episcopus constituerit, deinde acolythus annos quinque, subdiaconus quinque annis, custos martyrum annis quinque, diaconus annis quinque, presbyter annis tribus, probatus ex omni parte in tantum ut etiam ab his qui foris sunt testimonium habeat bonum, unius uidelicet uxoris uirum que tamen a sacerdote sit benedicta, et si probatus fuerit dignus, et uota populi et cleri concurrerint canonice episcopis consecretur, quem postea nec clerus, nec populus perturbare debet; quia episcopi qui throni Dei uocantur non sunt lacerandi, de quibus ait beatus Paulus apostolus:  »Seniorem ne increpaueris, sed ut patrem obsecra ,« legimus namque ipso Domino dicente »non esse discipulum super magistrum ,« hoc est, non sibi debere quemquam ad iniuriam doctorum uindicare doctrinam, nec aliqua machinatione Domini discipulos, id est, apostolorum successores detrahere aut infamare, quia iniuria doctorum ad Christum pertinet cuius uice legatione funguntur; qualiter enim Dominum contristent, qui hoc agere presumunt, Dominus in Euangelio testatur, ait enim ipse Saluator: »Quod expediat scandalizanti unum de pusillis istis in maris profunda demergi, et molam asinariam collo eius suspendi .« Si talis ergo pena Domini discipulos scandalizantibus promittitur, quid  in futuro eis prouenire debeat summopere pensandum est, quam non parum periculi illis manere poterit ante Dominum, qui hec detrectent suis exhibere ministris? Quod ita demum probare poterit, si Deum timeant qui talia exercere minime formidant, si imposito sibimet improbo silentio a talibus se deinceps  custodiant: quia nichil prodest homini reliqua bona agere nisi mens ab iniquitate reuocetur, et ab obtrectationibus lingua cohibeatur. Unde ait Propheta: »Cohibe linguam tuam a malo, et labia tua ne loquantur dolum, diuerte a malo, et fac bonum. .« Nemo enim bonum faciens, alteri uerbo aut facto nocere uult, et reliqua. Hic in memorata constituit omnium consensu synodo, ut nullus presbyter missas celebrare presumat, nisi in sacratis ab episcopo locis qui sui particeps de cetero uoluerit esse sacerdotii. Et pietatis affectu hic sanctissimus papa subgesta synodica reuocauit apostolica auctoritate multos ab aliis episcopis excommunicatos, et a tyrannis eiectos ad communionem, et restituit eos in ecclesiis quibus fuerant olim instituti  sub satisfactione, atque purgatos eos recepit dans exempla futuris eruendi sacerdotes de persequentium manibus. Constituit etiam nulla ratione transmarinum hominem penes nos in clericatus gradu suscipi, nisi quinque episcoporum designatus sit chirographis.





INCIPIUNT DECRETA MARCI PAPAE.





Epistola Aegyptiorum pontificum ad Marcum papam pro exemplaribus Niceni concilii, quia Ariani eorum exemplaria incenderant.


Domino sancto et apostolici culminis uenerando  MARCO sancte Romane et apostolice sedis, atque uniuersalis Ecclesie pape, ATHANASIUS et uniuersi Aegyptiorum episcopi.

Ad uos peruenisse non dubitamus quanta et qualia ab hereticis, et maxime ab Arianis quotidie patimur, quam in tantum ab eis persequamur, ut etiam uiuere nos tedeat. Nam instanti tempore subito et insperate in nos irruentes, nosque iuxta preceptum Domini, qui ait: »Si uos persecuti fuerint in unam ciuitatem, fugite in aliam ,« fugiendo propter cladem populi, declinantes nos comprehendere non ualuerunt, sed omnia nostra depopulati sunt, in tantum enim nostra uastauerunt, ut nec libros, nec uestimenta ecclesiastica, aliaque ornamenta, nec reliqua utensilia nobis dimitterent. Libros uero nostros usque  ad minimum incendentes, nec iota unum relinquentes propter ueritatis fidem Nicenam synodum, qua clerus et populus imbuebatur, et maxime iam imbuti erant in contumeliam nostram, et omnium Christianorum incenderunt. Quapropter precamur, Pater beatissime, quia non dubitamus apud uos plenaria esse Niceni concilii exemplaria, ut nobis illa que sancte recordationis predecessoris uestri Syluestri fuerunt sub tuta mittatis stipulatione. Nam quando predicte synodo cum beate memorie Alexandro, digno Deo, pontifice nostro, id est, Alexandrine magne ciuitatis episcopo, in diaconatus interfuimus officio sub nostre penitentie testimonio per beatos uiros uictorem, uincentium presbyteros apostolice sedis apocrisarios, missa sunt predicto pape Syluestro cum astipulatione  subnexa capitula septuaginta. Sane precantibus nobis octoginta in memorata capitula tractata sunt synodo, scilicet quadraginta, a Grecis Greca lingua edita, et quadraginta a Latinis similiter Latina edita  lingua; sed uisum est trecentis decem et octo Patribus in predicto sancto Spiritu repletis concilio congregatis, et maxime iam dicto Alexandro, et apostolice sedis apocrisariis, ut decem capitula adunarentur, aliis atque congruis in locis insererentur, et ad formam sexaginta discipulorum uel totius orbis terre linguarum, sexaginta tanti et tam excellentis concilii fierent capitula, que omnem Christianorum informarent orbem et omnes sub sacerdotali et Christiano nomine degentes, una fides et una sacerdotalis atque clericalis regeret norma, nec quisquam a suo dissideret capite. Nunc ergo ut predictum est inimici sancte Dei Ecclesie, et maxime Ariani a quibus quotidie expugnamur, conterimur et opprimimur prefata septuaginta Niceni  concilii capitula que de prefata synodo iam facta iubente Domino meo Alexandro, decreto omnium episcoporum attuli, que etiam coram omnibus recitaui atque transcripsi, sunt igne combusta, optamus ut a uestre sancte sedis Ecclesie auctoritate que est mater et caput omnium Ecclesiarum ea ad correptionem et recreationem fidelium orthodoxorum percipere per presentes legatos mereamur. uere nouimus apostolatus uestri cor gratia sancti Spiritus in tantum esse accensum, ut omnibus oppressis succurratis, quanto magis nobis qui, licet exigui ordinis, tamen uestri sumus uobisque obedientes cum omnibus nobis commissis, et sumus, et esse semper uolumus. Ideo decet et oportet uos nobis hec que rogamus, et alia que necessaria iuxta sapientiam quam uobis  prestitit altissimus esse cognoueritis absque tarditate prestare, ut tante miserie squalores a fidelium mentibus detergantur, et quasi uulnus corpori infixum aditu tante miserie obsecrato salutari curetur antidoto, ut diuino freti iuuamine, uestraque auctoritate atque auxilio roborati aduersantium tergiuersationes euadere ualeamus, atque inconfuso uultu non fraude cuiusquam perculsi assistere eterno iudici mereamur, et uocem audire Christi: »Euge, serue bone et fidelis, quia super pauca fuisti fidelis, supra multa te constituam: intra in gaudium Domini tui .« Et subscriptio: Orantem pro nobis sanctum apostolatum uestrum longeuis Dominus conseruet temporibus.



Rescriptio Marci pape, de missione capitulorum Niceni concilii Athanasio et omnibus Aegyptiorum episcopis.


Dominis uenerabilibus fratribus ATHANASIO et uniuersis Aegyptiorum episcopis, MARCUS sancte Romane et apostolice sedis, uniuersalis Ecclesie episcopus.

Doleo, fratres, et nimium contristor super afflictione uestra, sed oppido consolor, quod uento agitata non estis arundo, sed recti in fide inter omnes procellarum et turbinum colluctationes incessanter perduratis. Lectis ergo fraternitatis uestre litteris uigorem constantie uestre quem olim noueramus, agnouimus congratulantes uobis, quod ad custodiendum gregem pastoralem curam uigilanter insequimini, ne lupi, qui sub specie ouium subintrarunt, bestiali seuitia supplices quasque dilacerent, qui  non ad hoc subintrarunt, ut aliqua correctione proficiant seu ut ea que sunt sana, corrumpant. Quapropter moneo et hortor dilectionem uestram, ut bonum quod incepistis adminiculante diuina gratia usque in finem perducere satagatis ueritatis uoce monente: »Beatus qui perseuerauerit usque in finem ;« unde enim beata perseuerantia nisi de uirtute patientie? Nam iuxta Apostolum omnes qui uoluerint pie uiuere, in Christo persecutionem patientur, que non in eo tamen computanda est, quod contra Christianam pietatem, aut ferro, aut ignibus agitur, aut quibuscunque suppliciis cum persecutionum seuitiam suppleant, sed dissimilitudines morum et contumacie inobedientium, et malignarum tela linguarum, quibusque conflictationibus  communia semper membra pulsantur, a nulla piorum portio conflictatione sit libera. Ita ut periculis nec otio careant, nec labore, nam hec et omnia incrementa probabilium studiorum, et in eis usque in finem perseuerantia atque bone 151 uoluntatis incrementa ad Christi gratiam semper sunt referenda, ut in omnibus que agimus Deus omni perfecte laudetur tempore. De capitulorum namque uerorum Niceni concilii, quibus nos interfuisse litteris uestre fraternitatis significatis a nostris qui una uobiscum interfuerunt diligentioribus requisiuimus collocutionibus, qui ita ut uestre testate sunt littere omnem nobis ordinem exposuerunt, et uestram epistolam per omnia ueram esse  testificati sunt non ut nos aliquid sinistrum uestra ex parte arbitraremur, sed ut nos et uos illosque absque ulla in posterum titubatione unum sentire optaremus, et sancta Romana Ecclesia que semper immaculata mansit, et Domino preuidente, et beato Petro apostolo opem ferente in futuro manebit, sine ulla hereticorum insultatione firma et immobilis omni tempore persisteret. His ita peractis diligenter requirentes in sancto nostre et apostolice sedis scrinio eadem que sancte recordationis predecessori meo Siluestro sunt directa septuaginta  capitula illesa inuenimus. Ipsa enim uobis propter auctoritatem, et subscriptionem tantorum Patrum, et eius magni concilii minime misimus, sed per eadem coram apocrisiariis uestris alia  similia, eumdem numerum eademque uerba, et ipsam subscriptionem continentia uobis rescribere, et sub certa stipulatione et confirmatione mittere curauimus. Et quis est qui fratribus suis talia negare audeat? Nam non negligenda nobis hec per sancti Spiritus gratiam Dominus docuit, sed fideliter exercenda et fratribus contradenda et docenda distribuit. Hec apostolorum uiua traditio, hec est uera caritas que predicanda est, et precipue diligenda ac fouenda, atque fiducialiter ab omnibus tenenda, hec sancta et apostolica mater omnium Ecclesiarum Christi Ecclesia que per omnipotentis Dei gratiam a tramite apostolice traditionis nunquam errasse probatur, nec hereticorum nouitatibus deprauanda succubuit, sed ut in exordio normam fidei  Christiane percepit ab auctoribus suis apostolorum Christi principibus illibata finetenus manet, secundum ipsius Domini Saluatoris diuinam pollicitationem, qui discipulorum suorum principi in suis fatus est Euangeliis: »Simon, inquiens: Ecce Satan expetiuit ut cribraret uos sicut qui cribrat triticum, ego autem pro te rogaui ut non deficiat fides tua, et tu aliquando confirma fratres tuos .« Consideret itaque uestra excellens prudentia quam bonum sit supersistere in dispensatione uobis credita, et in fide recta, atque hereticis et emulis Christi repugnare, et nunquam a ueritatis tramite declinare, quoniam Dominus et Saluator omnium cuius fide est, qui pro nobis mori non dubitauit, et proprio nos suo redemit sanguine; qui fidem beati Petri  non defecturam promisit, et confirmare eum fratres suos admonuit quod apostolicos pontifices mee exiguitatis predecessores confidenter fecisse semper cunctis est cognitum, quorum et pusillitas mea, licet impar sit et infirma, pro suscepto tamen diuina dignatione ministerio, pedissequa cupit existere. ue enim erit nobis qui huius ministerii onus susceptum habemus, si ueritatem Saluatoris nostri Iesu Christi, quam apostoli predicauerunt, predicare neglexerimus; ue erit nobis si silentio ueritatem oppresserimus qui erogare nummulariis iubemur, id est Christianos populos imbuere et docere, quid in ipsius Christi futuro dicturi sumus examine, si sermonis eius ueritatem confundimur predicare? Quid  erit de nobis cum de commissis nobis animabus, et de officio suscepto rationem iustus iudex Christus Deus noster districtam exegerit. Ideo, fratres, hortor dilectionem uestram, obtestor et moneo, ut que debetis et potestis sollicitudine uigiletis ad inuestigandos hereticos et inimicos sancte Dei Ecclesie, et a suis mentibus ne pestis hec latius diuulgetur, seueritate qua potestis pro uiribus exstirpetis, quoniam  ut habebit a Deo digne remunerationis premium qui diligentius quod ad salutem commisse sibi plebis proficiat, fuerit exsecutus, ita ante tribunal Domini de reatu negligentie se non poterit excusare quicunque plebem suam contra sacrilege presuasionis auctores noluerit custodire. Data XX Kalendas Nouembris, Nepotiano et Secundo uiris clarissimis consulibus.





INCIPIUNT DECRETA IULII PAPAE.

Incipit Romana synodus habita a Iulio papa, et reliquis orthodoxis episcopis.

In nomine Domini Dei et Saluatoris nostri Iesu Christi, imperantibus quoque Constantio et Constante Augustis, anno quarto, sub die XIX Kalendarum  Octobrium, indictione sexta, presidente sancto ac beatissimo Iulio papa sedis apostolice urbis Rome, prepositis sacrosanctis et uenerabilibus Euangeliis in Ecclesia Domini Dei et Saluatoris nostri Iesu Christi, que uocatur Constantiniana, residentibus etiam uiris uenerabilibus pariterque cum eo audientibus Benedicto Aquileiensi episcopo, Rufo Carthaginensi episcopo, Agapito Rauennatis ecclesie episcopo, Iulio Mediolanensi episcopo, Luciano Maurianensi et reliquis cum eis centum sexdecim episcopis, Iulius sanctissimus predictus episcopus urbis Rome dixit: Sancte Dei et apostolice synodo et Dei uoluntate, et gratia indiuisa communione sancti Spiritus in hac consonanter et unanimiter congregate antiqua alma urbe Rome ad confirmationem sacram  et correctionem fidei nostre, et Christianorum immaculate discipline, ut nostis, beatissimi fratres, necesse est cogitare, et consonanter omnes nos docere secundum naturam Dei summi, et Patris sapientiam Domini Dei et Saluatoris nostri Iesu Christi omni desideranti humanam diuinamque in eo attestante ueritatis uoce naturam, »quoniam qui confitebitur me coram hominibus confitebor et ego eum coram Patre meo qui in celis est. Qui autem negauerit me et uerba mea, negabo eum et ego coram Patre meo qui in celis est .« Unde oportet, ut primo fidem trecentorum decem et octo Patrum in Nicena synodo corroboratam ponamus, et postmodum que necessaria sunt fideliter tractemus. Cui ab omnibus una uoce responsum  est: Ad hoc conuenimus, ut post hoc primum secundum Dei uoluntatem faciamus, et a fundamento Christi Iesu incipiamus, et denuo pro fratrum oppressione tractantes laboremus; quia dum illi grauiter affliguntur, nos respirare, nec quiescere possumus, quia dum membra uexantur, corpus reliquum pacem, aut quietem minime habere poterit, hec est enim fides Nicena generali tractata synodo.

Credimus in unum Deum Patrem omipotentem, omnium uisibilium inuisibiliumque factorem, et in unum Dominum Iesum Christum Filium Dei, natum ex Patre unigenitum; hoc est substantia Patris, Deum  ex Deo, lumen ex lumine, Deum uerum ex Deo uero, natum, non factum, consubstantialem Patri per quem omnia facta sunt: et que in celo, et que in terra; qui propter nos homines et propter nostram salutem descendit; et incarnatus est, et homo factus  est, passus. Et resurrexit tertia die, et ascendit in celos, et uenturus est iudicare uiuos et mortuos. Et in Spiritum sanctum, dicentes autem erat quando non erat, aut non erat antequam fieret, aut quia ex non existentibus factus est, aut ex altera substantia uel essentia dicentes esse, aut creatum; aut conuertibilem Filium Dei: hos tales anathematizauit catholica et apostolica Ecclesia, hanc fidem uenerabiliter trecenti decem et octo agnouerunt et corroborauerunt consonantes et unanimes scriptis explaneuerunt. Nam Dominus noster mittens ad predicantum discipulos suos ait: »Euntes, docete omnes gentes, baptizantes eos in nomine Patris, et Filii, et Spiritus sancti ,« de quibus et affirmamus ita habere, et ita sapere,  sed etiam dudum sic habuisse, et ita sapuisse, et usque ad mortem pro hac instare fide anathematizantes omnem sine Deo heresim. Hec omnia ex corde, et anima sapuisse, ex quo nouimus nosmetipsos, et nunc sapere et dicere coram omnipotente Deo et Domino nostro Iesu Christo cum ueritate testamur. His enim ita prelibatis ingenita Patris natura extranea est, sed predicandum est esse consubstantialem Patri Filium, eo quod nullam equalitatem ad creaturas factas Dei Filius habeat, sed soli Patri genitori per omnem modum sit similis, et non sit ex alia qualibet substantia uel essentia, sed ex Patris ante omnia. Siquidem exquisita sunt impia et iniqua, et sine Deo dogmata Arii, et consentientia ei sub presentique omnium decreto complacuit anathematizari  impiam eius sectam, et iniqua atque sine Deo uerba simul et nomina quibus utebatur, Filio Dei blasphemans, et dicens ex non exstantibus esse, et iterum fuit aliquando quando non fuit. Quomodo enim fuit, aut quomodo iterum non fuit? Et pro libero arbitrio malitie, atque uirtutis capabilem Filium Dei dicentes, creaturam nominantes eum atque facturam. Hec ergo omnia fatua et anilia et blasphema anathematizauit sanctum et uniuersale concilium, et nec usque ad auditum impie secte, atque timoris huius, aut intellectum iniquorum sensum accommodant. Ea quidem que de illo gesta  sunt qualem terminum habuerunt omnia iam audistis, et audietis nec nos forte uideamur uiro obloqui, propter delictum suum improperia digna portanti. Eos enim qui diuidunt a Patre substantia et diuinitate, et alienatur uerbum a Patre, diuidi ab Ecclesia catholica conuenit, et esse alienos a nomine Christiano. Sint igitur nobis et omnibus anathema, eo quod uerbum ueritatis uideantur esse cauponati. Apostolicum namque preceptum est: Si quis uobis annuntiauerit preter quod accepistis, anathema sit. His ergo nullum communicare denuntiate: nulla est enim communicatio lucis ad tenebras; hos pellite procul ab omnibus: nulla enim concordia Christi ad Belial. Seruate uos, fratres karissimi, ut neque scribatis eis, neque eorum scripta suscipiatis. Studete  simul et uos, fratres karissimi et comministri, tanquam spiritum et presentes nostro concilio consentire, atque subscriptione uestra decernere, ut ab omnibus ubique comministris nostris consonantia una seruetur. Abdicamus autem illos et extra terminos catholice Ecclesie procul abiiciamus, qui non affirmant quod Deus est Christus, sed aiunt: uerus Deus non est, quia Filius est, sed uerus Filius non est, ne genitus sit simul et ingenitus. Sic enim se intelligere natum profitentur, quia sic dixerunt: Quod natum est factum est. Et quia cum Christus ante secula sit, dederunt ei principium atque finem, quod non in tempore, sed habet ante secula. Oremus simul et pro nobis omnibus et reliquis oppressis fratribus, ut ipsi eruantur illesi, et seruentur immaculati,  ut que bene placuerunt firma permaneant per Dominum nostrum Iesum Christum secundum bonam uoluntatem facta, sicuti credimus Dei et Patris in Spiritu sancto, cui est gloria in secula seculorum. Amen. Trinitas consubstantialis eterna est. Data Kalend. Nouembris, Feliciano et Maximiano Iu consulibus.



Epistola increpatoria Iulii pape ad Orientales episcopos pro causis Athanasii, et excessibus contra Romanam Ecclesiam.

uenerabilibus fratribus uniuersis Orientalibus episcopis IULIUS.

Decuerat uos, fratres, alios ecclesiasticis instruere disciplinis, et non talibus arguere machinantibus dicente Ioanne Baptista: »Neminem concutiatis, neque calumniam faciatis ,«  et reliqua. De qua re et apostolus Paulus nos instruit dicens: »Fratres, et si preoccupatus fuerit homo in aliquo delicto, uos qui spirituales estis instruite huiusmodi in spiritu lenitatis, considerans teipsum, ne et tu tenteris ,« et reliqua. Et alibi Petrus apostolus ait: »Omnes unanimes in oratione estote, compatientes, fraternitatis amatores, misericordes, modesti, humiles, non reddentes malum pro malo, uel maledictum pro maledicto, sed e contrario benedicentes, quia in hoc uocati estis, ut benedictionem hereditate possideatis. Qui enim uult uitam diligere et uidere dies bonos, cerceat linguam suam a malo, et labia eius ne loquantur dolum; declinet a malo et faciat bonum, inquirat pacem  et sequatur eam, quia oculi Domini super iustos, et aures eius in preces eorum, uultus autem Domini super facientes mala .« Quid peius est, fratres, quam ut sacerdotes Domini 152 qui ab omni mala coinquinatione, et a nocumento omnium Christianorum alieni debent existere. quanto magis a fratrum et cepiscoporum quos tueri et subleuare debent ab insidiis, et quos fouere et diligere summopere oportet, persequuntur eos eiicere, et communione priuari detractant. Nec recordamini sapientiam que ait: »Peruerse enim cogitationes separant homines a Deo ;« si peruerse cogitationes separant homines a Deo, quanto magis opera iniqua? Quid enim nequius est quam illis de quibus Dominus ait: »Qui uos tangit, tangit pupillam  oculi mei ,« quisquam auertere, persequi, destruere nitatur? Probata autem uirtus portat, protegit, et consolatur oppressos et docet insipientem. Est enim Deus testis cordis hominis, scrutatorque uerus singularum conscientiarum, et linguarum singularum auditor, quam spiritus Domini repleuit orbem terrarum, »et hoc quod continet omnia scientiam habet uocis.« Et alias idem ipse ait: Deus caritas est, in hoc apparuit caritas Dei in nobis, quoniam Filium suum unigenitum misit Deus in mundum, ut uiuamus per eum. In hoc est caritas non quasi nos dilexerimus Deum, scilicet quoniam ipse prior dilexit nos, et misit Filium suum propitiationem pro peccatis nostris. Charissimi, si Deus dilexit nos et nos debemus inuicem diligere; Deum  nemo uidit unquam. Si diligamus inuicem, Deus in nobis manet, et caritas eius in nobis perfecta est; in hoc intelligimus, quoniam in eo manemus, et ipse in nobis, quoniam de spiritu suo dedit nobis, et nos uidimus, et testificamur, quoniam Pater misit Filium suum Saluatorem mundi. Quisquis confessus fuerit, quoniam iehsu est Filius Dei, Deus in eo manet, et ipse in Deo; et nos cognouimus, et credimus caritati quam habet Deus in nobis; Deus caritas est, et qui manet in caritate, in Deo manet, et Deus in eo. In hoc perfecta est caritas non quasi nos dilexerimus Deum, sed quoniam ipse prior dilexit nos, quia sicut ille est, et nos sumus in hoc mundo. Timor non est in caritate, sed perfecta caritas, foras mittit timorem, quoniam penam timor  habet; qui autem timet, non est perfectus in caritate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui enim non diligit fratrem suum quem uidet, Deum quem non uidet, quomodo potest diligere? Et hoc mandatum habemus a Deo, »ut qui diligit Deum, diligat fratrem suum. .« Nam et ipsa Sapientia ait: »Lingua sapientium ornat scientiam, os fatuorum ebullit stultitiam. In omni loco oculi Domini contemplantur bonos et malos, lingua placabilis lignum uite. que autem immoderata est, conteret spiritum. Domus iusti plurima fortitudo, et in fructibus impii conturbatio; labia sapientium disseminabunt scientiam,  cor stultorum dissimile erit, uictime impiorum abominabiles erunt Domino, uota iustorum placabilia. Qui sequitur iustitiam, dirigitur a Domino. .« Item alibi: »Labia iusti considerant placita, os impiorum peruersa , simplicitas iustorum diriget eos, et supplantatio peruersorum uastabit eos; iustitia rectorum liberabit eos, et in insidiis suis capientur iniqui; iustus de angustia liberabitur, et tradetur impius pro eo. Simulator ore decipit amicum suum, iusti autem liberabuntur scientia, in bonis iustorum exaltabit ciuitas, et in perditione impiorum erit laudatio, benedictione iustorum exaltabitur ciuitas .« Nec consideratis, qui fratres persequi non cessatis, qualia Iob patientissimus inter cetera exorsus loquitur:  »Auris audiens beatificabat me et oculus uidens testimonium reddebat mihi, quod liberassem pauperem uociferantem, et pupillum cui non esset adiutor, benedictio perituri super me ueniebat, et cor uidue consolatus sum, iustitia indutus sum, et uestiui me sicut uestimento, et diademate iudicio meo. Oculus fui ceco, et pes claudo. Pater eram pauperum, et causam quam nesciebam diligentissime inuestigabam. Conterebam molas iniqui, et de dentibus illius auferebam predam ,« et paulo post: »Si negaui, inquit, quod uolebant pauperibus, et oculos uidue exspectare feci. Si comedi buccellam meam solus, et non comedit pupillus ex ea, quia ab infantia mea creuit mecum miseratio, et de utero egressa est mecum .«  Nam si quis ex recto omnia considerauerit oculo nequaquam fratribus nocere, sed liberare festinabit; quia nichil deterius est, quam ciues ciuibus inuidere, et fratres fratribus insidiari, aut calumnias facere. Talibus enim refragari uolentes insidiis, Patres sancti synodum congregauerunt generalem in Nicea, uitam corrigere hominum cupientes in Ecclesia commorantium, licet dudum instituta sanctorum multa Patrum essent conscripta, posuerunt leges, quas sacros canones appellamus, quibus multa per necessaria ad statum Ecclesia sancte Dei, et supplementum columnarum eius, id est, episcoporum qui eam propriis humeris gestant, sunt decreta, et nocumenta eorum prohibita: ita ut qui talia agere tentauerint, aut eis nocere presumpserint, siquidem  clerici fuerint a proprio gradu decidant, si uero monachi aut laici fuerint, anathematizentur. Quibus armati exemplis oportere arbitrati sumus ab omnipotenti Deo inspirati, ut hanc accensam discordie flammam exstinguere apostolica debeamus auctoritate, et non concedere eam ulterius animas depasci humanas. Quapropter una cum omnibus apostolice subiectis sancimus, ne quisquam deinceps Christianorum talia perpetrare, aut episcopis temere nocere presumat, cum et doctor gentium, idipsum prohibeat, dicens: »Seniorem ne increpaueris, sed obsecra ut patrem ,« et reliqua; bonum est namque procul dubio, et omnibus timentibus Deum desiderabile, cohibere dissensiones, et altercationes,  fratribusque subuenire, et inuicem non inuidere, sed adiuuare. Audite, inquam, iam factam in Nicena ciuite synodum, cui et ego ipse conscientie mee cultum decenter exhibui nichil aliud uolens quam concordiam omnibus fabricare, et per cunctis arguere et remouere hanc insidiantium altercationem, quas prouidentes sancti Patres, insidias, et illicitas altercationes unanimiter in predicta Nicena statuerunt synodo, ut nullus episcopus nisi in legitima synodo et suo tempore apostolica auctoritate conuocata, super quibusdam criminationibus pulsatus audiatur, id est, iudicetur, uel damnetur. Sin aliter presumptum a quibusdam fuerit, in uanum deducatur quid egerint, nec ecclesiastica ullo modo reputabuntur. Ipsi uero prime sedis ecclesie  conuocandarum generalium synodorum iura et iudicia episcoporum singulari priuilegio euangelicis et apostolicis, atque canonicis concessa sunt institutis; quia semper maiores cause ad sedem apostolicam multis auctoritatibus referri precepte sunt, nec ullo modo potest maior a minore iudicari, ipsa namque omnibus maior et prelata est ecclesiis, que non solummodo canonum sanctorum Patrum decretis, sed Domini Saluatoris nostri uoce singularem obtinuit principatum. »Tu es, inquit, Petrus, et super hanc petram edificabo Ecclesiam meam,« et reliqua. Et »quodcunque ligaueris super terram et solueris, erunt ligata et soluta in celo et in terra .« Porro dudum a sanctis apostolis, successoribusque eorum in prefatis antiquis  decretum fuerat statutis, que hactenus sancta et uniuersalis apostolica tenet Ecclesia, non oportere preter sententiam Romani pontificis concilia celebrari, nec episcopum damnari, quoniam sanctam Romanam Ecclesiam primatum omnium ecclesiarum esse uoluerunt. Et sicut beatus Petrus apostolus primus fuit omnium apostolorum, ita et hec Ecclesia suo nomine consecrata, Domino instituente, primatum caput sit ceterarum; et ad eam quasi ad apicem omnes maiores ecclesie cause et iudicia episcoporum recurrant, eiusque iuxta terminum sumant sententiam, nec extra Romanum quidquam ex his debere decerni pontificem, quatenus non ita proterue, et pro libitu quisquam suo proprio arbitrio, quibusque metropolitanus, sicut agere solebat,  liceat inconsulto Romano pontifice, aut maiores Ecclesie causas deturbare, aut episcopos damnare; sed communi sancte Romane sedis episcopi concilio, et concordi actione queque sunt Christi zelo agenda disponant, unanimiterque recte sentiant; et ea que senserint non sibimet discrepando, sed Deo placita perficiant. Est etiam in iam fata Nicena concorditer statutum synodo, ut accusatores et accusationes quas seculi leges non admittunt a sacerdotali funditus auerti nocumento. »Ecce  quam bonum et quam iucundum habitare, fratres, in unum!«  Illi uero non in unum habitant, qui a fratrum se solatio subtrahunt, aut fratribus insidias preparant. Non alieno uos,  fratres, patiemini peccato grauari, quia quod necesse est, nos dicere ueremur, id est, ne cuius religio dissipatur, indignatio prouocetur. Pre oculis habete, et tota mentis acie reuerenter aspicite beati Petri gloriam, et cum ipso communes omnium apostolorum coronas cunctorum que martyrum palmas, qui pro fratrum non destructione, sed confirmatione, et ueritate in Christo passi sunt. Nos ergo qui Domini discipuli et dici et esse uolumus, portare crucem Christi, et compati fratribus debemus, non persequi. Subtrahite rogamus actus cogitationesque a talibus nocumentis, si non uultis ipsam in uos suscipere ultionem, quoniam talionem meretur, qui fratri foueam preparat. Et nos scitote hunc typum deinceps non esse passuros, ut ea que ad hanc specialiter  sanctam pertinent sedem sicut iudicia episcoporum, et maiores Ecclesie causas, ut paulo superius prelibatum est, nos patiamur nobis inconsultis inuadere absque nostri status periculo. Sed si quis ab hodierna die, et deinceps eum preter huius sancte sedis sententiam damnare, aut propria pellere sede presumpserit, sciat se irrecuperabiliter esse damnatum, et proprio carere perpetim honore, eosque qui absque huius sedis sunt eiecti sententia uel damnati, huius sancte sedis auctoritate scitote pristinam recipere communionem, et in propriis restitui sedibus; quoniam et prius a tempore, scilicet apostolorum, hec huic sedi sancte concessa sunt, et postea in memorata Nicena synodo propter prauorum hominum infestationes, atque hereticorum  persecutiones et insidiantium molimina fratrum sunt concorditer ab omnibus corroborata, ut magis singuli prouideant, ne talia audeant perpetrare, et caueant, si non propter Deum et amorem fratrum, tamen propter opprobrium hominum, ruborem suum atque canonicam ultionem, saltem hec timore et uerecundia compressa silentio comprimantur, amputato, scilicet, totius usurpationis excessu; quia nullus debet presumere, que sibi non uidentur esse concessa; quam culpam nullo modo potuissetis incidere, si unde consecrationem honoris accipitis, inde legem totius obseruantie sumeretis, et beati apostoli Petri sedes que uobis sacerdotalis mater est dignitatis, esset ecclesiastice magistra rationis. Unde sicut multum nos ea que nobis pie recteque  sunt acta letificant, ita nimium ea que sunt perperam gesta contristant, quoniam necesse est post multarum talium experimenta causarum hec in posterum sollicitus prospici, et diligentius precaueri, quatenus ea que sunt ab apostolis eorumque successoribus statuta, nulla desidia negligantur, nulla dissensione uiolenter, nulla concertatione turbentur. Nam sicut in uno corpore multa membra habemus, omnia autem membra non eumdem actum habent, ita multi unum corpus sumus in Christo, singuli autem alter alterius membra; connexio totius corporis unam sanitatem, unam pulchritudinem facit, et hec quidem connexio totius corporis unanimitatem requirit, sed precipue exigit concordiam  sacerdotum quibus, etsi dignitas communis non est, tamen ordo generalis est, quoniam inter beatissimos apostolos in similitudine honoris fuit quedam discretio potestatis, et cum omnium par esset electio, uni tamen datum ut ceteris preemineret. De qua forma episcoporum quedam orta est distinctio, et magna ordinatione prouisum est, ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia; et rursum quidam in maioribus urbibus constituti, sollicitudinem eius susciperent ampliorem, per quos ad unam Petri sedem uniuersalis Ecclesie cura conflueret, et nichil usquam a suo capite dissideret. Qui ergo scit se quibusdam prepositum non moleste ferat aliquem sibi esse prelatum, sed obedientiam  quam exigit, etiam ipse dependat. Nolite 153 itaque errare, fratres mei dilectissimi, doctrinis uariis et extraneis nolite abduci, et instituta apostolorum et apostolicorum uirorum canonesque habetis, his fruimini, his circumdamini, his delectamini, his armamini, ut freti contra inimicorum iacula persistere ualeatis; satis enim indignum est quemquam uel pontificum uel ordinum subsequentium hanc regulam refutare quam beati Petri sedem, et sequi uideat et docere. Multum enim conuenit, ut totum corpus Ecclesie in hac sibimet obseruatione concordet que inde auctoritatem habet, ubi Dominus Ecclesie totius posuit principatum, dicente Scriptura: »Ordinate in me caritatem ,« et item: »Omnia cum ordine fiant.« Iterumque  Psalmista predicante: »Circumdate Sion, et complectimini eam, narrate in turribus eius. Ponite corda uestra in uirtute eius, ut enarretis in progenie altera, quoniam hic est Deus Dominus noster in eternum, et ipse reget nos in secula .« Officii enim nostri consideratione non est nobis dissimulare, non est tacere libertas, quibus maior cunctis Christiane religionis zelus succumbit, ne per taciturnitatem, aut fauere, aut consentire uideamur fratrum nocumenta. Data Kalend. Octobris, Feliciano et Maximiano uiris clarissimis consulibus.





Epistola Orientalium ad Iulium papam causantium, quod in communionem receperit Athanasium et ceteros quos ipsi damnauerant.

Domino beatissimo et honorabili Patri IULIO apostolice  sedis uenerabili episcopo, EUSEBIUS, THEOGNIUS, THEODORUS et BERINTHUS, una cum reliquis fratribus, et cepiscopis nostris in Antiochia congregatis.

Licet circa omnes Romanam Ecclesiam sciamus esse munificam et apostolicam habere curam, et semper matrem existere pietatis, quamquam ab Oriente ad eam predicatores pietatis aduenissent, tamen optaremus uos nobis cum concordare, et quos a communione suspendimus a uobis esse suspensos, et quos in ordine confirmamus episcoporum a uobis esse confirmandos, nec nos secundo loco habendos, cum ex his partibus ad uos usque dogmatizantes apostoli peruenerint. Nec enim nos uestris resultauimus, quamuis  hoc agere potuissemus, quando Nouatianus a Romana pulsus est Ecclesia; quoniam  inimicitias querit omnis qui uult recedere ab amico. Nec crimine carere potest, qui alterius excommunicatum absque eius licentia a quo a communione est priuatus in communionem susceperit, canonibus, scilicet iubentibus, ut excommunicatus ab aliis non suscipiant uiuentibus illis a quibus communione priuatus esse dignoscitur. Nec solum in his nobis contumeliam irrogatis, sed etiam in his quod concilia nostra dissoluitis neque ea rata sinitis esse. Sunt namque a nobis et maxime a totius Orientis episcopis damnati, Athanasius Alexandrinus, Paclus Constantinopolitanus, Marcellus  Ancyre, Asclepius Gaze, Lucianusque Adriopolites pro certis criminibus, quibus aduersarii sunt apud nos inscripti, qui per presentes huius epistole lateres omnia sub certa relatione uestre innotescere non omittimus sanctitati. Quibus agnitis si nostris placitis magis quam eorum machinationibus assentire, et ordinatos episcopos in damnatorum loco firmare eligitis, pacem uobiscum, et communionem habere uolumus. Si uero aliter egeritis, et eis amplius quam nobis assentire iudicaueritis, contraria celebrabimus, et uobiscum deinceps nec congregari, nec uobis obedire, nec uobis uestrisque fauere uolumus, sed per nos quiquid melius elegerimus agere conabimur. Nam nullus est in hac parte terrarum etatem  habens qui ignoret predictorum molimina seductorum. Propter eos enim multa sunt mala peracta, multa concilia diuersis et asperis temporibus celebrata, multe seditiones, multe machinationes, multa nobis opprobria illata, et alia multa que enumerare perlongum est. Nam si his consentire eligitis, tunc liquet quod nos perdere uultis, et non ut pater filios fouere. Dicunt enim et affirmant tam ciues istorum, quam etiam sacerdotes eorum, hos uouere uos uelle homicidas, sacrorum templorum euersores, uirginum stupratores, sacrorum librorum incensores, sacrorumque uasorum, ac ceterorum sacrorum ministeriorum fraudatores, officiorum neglectores, imperatorum infidos, gentis et patrie proditores, et inter sacerdotes  maximam generantes discordiam, eo quod consubstantialitatis uocem, que scripta non inuenitur in fidei doctrina, posuissent. Quid plura enumerare necesse est? cum propter eos nobis et cunctis huius regionis habitatoribus scientibus tanta cedes hominum sit perpetrata, ut amplius quam mille homines sint prostrati? Talibus autem fauere quid aliud est quam sceleribus eorum consentire? cum sacra Scriptura prohibeat, dicens: »Non solum qui faciunt, culpabiles existunt, sed etiam qui consentiunt facientibus .« Talibus enim uos obsistere totis uiribus oportet, ne inuoluamini in peccatis eorum, et excommunicationem eorum ne suscipiatis. Tales enim a uohis procul abiicite, ne propter animositatem  talium hominum infirme anime et ignari populi sacrilega dissensione dispereant. Itaque oportet uos improbis probe resistere. Quapropter si neglexeritis deturbare peruersos, liquet quod eorum protegatis errorem. Nec uero caret scrupulo societatis occulte, qui manifeste facinoribus desinit obuiare. Decet enim uos ad arguendam proteruiam eorum, linguam uestram exacuere, et uelut uenenosos a uobis repellere, ne eorum ueneno uos uestrique in aliquo sauciemini. Igitur sufficiunt nobis querimonie contra eos delate, quoniam derelinquet nos tempus secundum quod ait Apostolus: »Si uoluerimus omnium obloquentium oblatas contra eos producere querelas, maxime cum hec nobis sufficiant que superius dicta sunt.« Nec uobis necesse est iterum  eorum diuulgare mala cum ipsa per se prodeant, et maxime omnes orientales testes super eorum malis existant, in ore eorum  duorum uel trium testium stabit omne uerbum, quanto magis in multitudine tantorum sacerdotum, et populorum, abbatum, uel monachorum in scripto, et sine scripto contra horum prauitatem nos quotidie uox acclamantium. Nos uero diu exspectamus eos per multam patientiam, »ut crearent uuas, sed illi e contrario fecerunt labruscas .« uos ergo non oportet de cetero negligere, et differre tales, ne  memoratis criminibus eorum submittamini irrationabiliter eos episcopos ponentes, ipsi enim nisi cito corrigantur iuxta quod beatus Apostolus protestatur, »secundum duritiam eorum, et cor impenitens  thesaurizant sibi iram in die ire, et reuelationis iusti iudicii Dei, qui reddet unicuique secundum opera eius ,« quia corrigendi sunt, ne per temporalem delectationem, et per mendacia atque figmenta sua uobis assensum prebentibus, eterna perdant premia, qui per ueram penitentiam consequi poterunt. Nec hec que predicta sunt solummodo Athanasio et sequacibus eius irrogamus, sed etiam quod contra regulam egerit, quam nos decreueramus, quia non decreto communis concilii episcoporum recepit sacerdotium, sed sibimet arrogando Ecclesiam fuisset ingressus, et in sede resedisset, cum dudum decretum fuisset nullum a pauciore numero restitui debere, quam depositum fuisse constaret. Deinde quanquam eius aduentu sit turba generata, plurimique seditione  sint mortui, et non solum hec per eum, et propter eum sunt peracta, sed etiam quidam a iam dicto Athanasio cesi indicibus dicuntur esse contraditi, hec et alia innumerabilia sunt ab eo, suisque sequacibus impudenter perpetrata, quos excommunicatos communioni ut audiuimus, contra regulam in contumeliam omnium orientalium sociastis. Prefato itaque debite salutationis officio propter beati Petri honorem impenso postulamus, ut deinceps ad uestras hinc uenientes aures, non tam facile admittatis, neque a nobis excommunicatos ultra uelitis excipere, ne canonum transgressores inueniamini, sed magis, salua fraterna caritate, erratum hoc in posterum minime patiamini, et subscriptio orantem  pro nobis apostolatum uestrum Dominus euo custodiat longiore, beatissime Pater. Amen.



Rescriptum Iulii pape contra Orientales pro Athanasio et ceteris.

IULIUS sancte Romane et apostolice Ecclesie episcopis, EUSEBIO, THEOGNIO, THEODORO, BERINTHO et ceteris orientalibus episcopis.

Decuerat uos aduersus sanctam Romanam Ecclesiam et apostolicam limate, et non ironice loqui, quoniam et ipse Dominus noster iehsu Christus eam decenter allocutus ait: »Tu es, inquit, Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum .« Habet enim potestatem singulari priuilegio sibi concessam aperire et claudere  ianuas regni celestis quibus uoluerit. Nam si ei detrahere que Domini ore sacrata atque desuper exaltata sunt, non renuistis, nec mirum si fratribus iniurias irrogare minime cessatis, unde iam silentio non teguntur que uestro in concilio turbulenter atque cum tempestate decreta sunt. Apparet enim quoniam tumultuosa indisciplinatione ueritas est oppressa, uobis quippe inconsiderantibus que placet Deo propter iurgia que contra proximos uestros habetis, et uota uestra ineuitabilia esse contenditis, sed erit opus diuine prouidentie, quatenus e contrario aperte deprehensa possint enarrari, et quidquid illic conuenientes siue qualibet gratia, odio aut inimicitiarum causas gessistis funditus repelli. Quapropter cum omni festinatione uos omnes ad huius  sancte sedis reuerentiam uolo concurrere, quatenus gestorum apud nos integritatem per uosipsos possitis ostendere; nam nec dubitare uos credo Athanasium sacre legis doctorem non solum a nobis, sed etiam a Nicena synodo uere fidei cultorem esse comprobatum, qui, defuncto Alexandro mirabili sene qui Arii prostrauerat blasphemias, post quinque menses Niceni concilii Alexandrinorum Ecclesie suscepit presulatum, aduersus quem eiusque sectatores multa mendacia texentes, et nudas ualde calumnias quasi ueras accusationes componentes, nobis multorum malorum eum causam, et caput esse perhibuistis, et non solum apud Aegyptum, sed etiam apud Palestinam, et Phenicem uicinasque gentes scriptis uestris illum perturbatorem esse significastis. Qua de  re ecclesiasticam sequentes regulam, uos Rome regulariter ad iudicium die statuta non sub angusto temporis spatio  litteris et apocrisiariis euocauimus, illique uocatione suscepta ad diem prestitutum uenere, sed uos ne uestris mendaciis caperemini, uestraque calumnia enudaretur, uenire distulistis. Nec his machinationibus solummodo contenti estis, sed etiam uidentes oues pastoribus desolatas lupos pro pastoribus super eas posuistis. Decuerat ergo ut ad regularem ueniretis conuocationem, qualiter de his et de aliis uestris presumptionibus ueram redderetis rationem: quoniam occurreret ueritas, si falsitas displiceret; et nullus dubitat, quod ita iudicium nocens subterfugit,  quemadmodum innocens ut absoluatur, requirit; nec suspicione caret, qui alium calumniis deroget falsa dixisse, cum ipse ad iudicium ut probet que intulit euocatus uenire distulerit. uellem enim uos magis ad iam dictam canonicam conuenire uocationem, ut coram uniuersali concilio redderetis rationem, cur synodum ad statum ecclesiarum, et fratrum in Antiochiam subuertendum, et Niceni magni concilii destructionem fecistis; aut cur nobis inconsultis episcopos in eam conuocastis, ad quam nec maximus Hierosolymitanus uenit, nec nostra interfuit legatio; canonibus quippe in Nicena synodo iubentibus non debere preter sententiam Romani pontificis ullo modo concilio celebrari, nec episcopos damnari, aut cur in predictorum loco fratrum alios adulteros  posuistis antequam penes nos, aut apocrisiarios nostros eorum causa canonice esset examinata, finemque perciperet rectum. Isti enim qui ad memoratam 154 regulariter uenere uocationem uidentes uos a predictis subtrahere calumniis multa aduersus uos lacrymabilia et doloribus plena referunt accusantes uos, et dicentes multa se importabilia a uobis esse passos. uos ergo refugientes uenire, illosque perseuerantes in uera ratione, suisque calumniis reclamantes, super quibus et Aegyptiorum episcopi litteris nobis missis protestantur suis falsa esse qui contra Athanasium suosque sectatores machinantur cuncta Arianorum machinata blasphemiis. Talibus namque figmentis liquet eos esse inculpabiles uosque culpabiles, quia si de uera confideretis  innocentia, nullo modo a iam dicta uos canonica subtraheretis euocatione, que non subito sed spatiose denuntiata est, sed omni subducta apologia absque tardatione uenire, et causas reddere festinaretis. Quibus ita gestis scripsi uobis, et omnibus qui in Antiochiam contra apostolicam canonicamque regulam nobis inconsultis fueratis congregati, arguens uos primum de iniuriis litterarum, deinde cur Athanasium suosque consectatores ad uestrum concilium conuocassetis, canonibus, scilicet, precipientibus nichil extra Romanum decerni pontificem, cui hec et maiora ecclesiarum negotia tam ab ipso Domino, quam ab omnibus uniuersorum conciliorum fratribus speciali  priuilegio  contradita sunt. uobis uero refugientibus et ad concilium toties conuocatis adesse nolentibus. Illis quoque in sua reclamatione, et iusta ratione persistentibus, uestraque cognoscentes crimina, et illorum iustam examinantes rationem, omnesque eos Niceno concilio comperientes et nostris apostolicis iussionibus obtemperantes, uisum est nobis ac uniuerso concilio, ut nos diuinis preceptis, et apostolicis monitis informati, qui pro omnium ecclesiarum statu impigro uigilare debemus effectu, si quidquam reprehensioni usquam inuenitur obnoxium celeri sollicitudine ab ignorantie imperitia, aut a presumptionis usurpatione reuocemus. His taliter consideratis atque discretis tanquam omnium curam gerentes, propter sedis proprie dignitatem suscepimus  eos in communionem, singulisque cum suis auctoritate huius sancte sedis rebus, proprias reddidimus ecclesias, quoniam huic sancte sedi propter prauorum hominum insidias ipso Domino instituente et sanctis apostolis eorumque successoribus per singula concilia roborantibus hoc semper licuit, licebitque Domino auxiliante in perpetuum. Unde qui se scit aliis esse prepositum, non moleste ferat aliquem sibi esse prelatum, sed temperantiam quam ab aliis requirit gratis, et ipse dependat. Quapropter increpando uobis scribo, quia non recte tractastis uiros inculpatos, et a nobis minime examinatos de suis ecclesiis communione priuatos pellentes, et ecclesiastice discipline iniuriam irrogantes, constitutumque Niceni concilii minime seruantes,  talia indisciplinate agere non formidastis. Idcirco quoniam dudum uenire uocati renuistis, modo ad certum diem, id est Xu Kalend. Nouemb., uos iterum regulariter litteris missisque euocamus, ut coram uobis ostendamus nos iustam in eos protulisse sententiam, et de cetero non talia esse passuros. Est etenim in antiquis Ecclesie statutis decretum ut aliena qui inuadit non exeat impunitus, sed cum multiplicatione restituat, unde et in Euangelio scriptum est: »Quod si aliquid defraudaui reddo quadruplum .« In lege quoque cautum est: »Maledictus omnis qui transfert terminos proximi sui, et dicet: omnis populus. Amen .« Quare miror uos tam audaces esse et tam impudenter egisse, et terminos ac iura beati Petri  apostolorum principis inuasisse. Sui enim  iuris erat, ut absque eius sancte Sedis auctoritate nullus deberet, aut concilia celebrare, aut episcopos ad synodum conuocare, uel damnare, que omnia uos temerare non timuistis. Quid ergo est aliud talis presumptio, nisi quod apostolorum eorumque successorum decreta transgredi, et maledictionem superius comprehensam in lege, scilicet, cautam quam omnis populus uno ore, consonaque responsione per Amen, id est fiat, confirmauit, suscipere non timuistis. Nam, ut reor, talibus transgressionum funiculis constricti, nostrum ne uestra proderentur flagitia examen declinastis, et ad supradictam uocationem uenire distulistis. Sane manifestum est suum eos confiteri crimen, qui toties  euocati absque ineuitabili causa uenire distulerint, et purgandi se uoluntate non utuntur. Nam si de uestris dictis confideretis, et in faciem probare non distulissetis. Tales insidiatores spiritum preuidentes sancti Patres in Nicea congregati leges statuerunt, quas canones appellamus, ne facile probi ab improbis damnarentur, ex quibus nullas sententias his inseri iudicauimus, ut tantorum Patrum auctoritate nostra roboraretur epistola, atque omnes orientales siue reliquarum partium episcopi hec audientes, in tantam foueam non incidant, ne damnationem a Patribus decretam percipiant. Sequuntur enim hec ex predicto concilio Niceno capitula, id est, XuIII, XIX, XXI, XXIII, XXuI, XXuII, XXuIII, XXXIII, XLI, et u,  uIIque, et IX, ac LI, LII, LIII, LIu, Lu, LuII, LuIII, LIX, LX, LXI, LXIII, LXuI.

Ut omnes episcopi qui in quibusdam grauioribus pulsantur uel criminantur causis, quoties necesse fuerit libere apostolicam appellent sedem, atque ad eam quasi ad matrem confugiant, ut ab ea, sicut semper fuit, pie fulciantur, defendantur, et liberentur. Cuius dispositionis omnes maiores ecclesiasticas causas et episcoporum iudicia antiqua apostolorum eorumque successorum atque canonum auctoritas reseruauit.

Quoniam culpantur episcopi qui aliter erga fratres egerint, quam eiusdem sedis pape fieri placuerit. Placuit, ut accusatus uel iudicatus a prouincialibus in aliqua cuasa episcopus licenter appellet, et  adeat apostolice sedis pontificem, qui aut per se, aut uicarios suos eius retractari negotium procuret; et dum iterato iudicio pontifex causam suam agit, nullus alius in eius loco ponatur, aut ordinetur episcopus, quoniam quanquam comprouincialibus episcopis accusati, causam pontificis scrutari liceat, non tamen definire inconsulto Romano pontifice permissum est, cum beato Petro apostolo non ab alio quam ab ipso dictum sit Domino: »Quecunque ligaueris super terram, erunt ligata et in celis, et quecunque solueris super terram, erunt soluta et in celis .«

Si quis putauerit se a proprio metropolitano grauari apud primatem dieceseos, aut penes uniuersalis apostolice Ecclesie papam iudicetur.

 Accusatores et accusationes quas leges seculi non asciscunt, et nos unanimiter submouemus, nec fiat in districta probatione impietas, cum recta sit iudicii in electione sententia.

Nullus episcopus alterius parochianum presumat retinere, aut ordinare absque eius uoluntate uel iudicare, salua tamen in omnibus apostolica auctoritate, quia sicut irrita erit eius ordinatio, ita et diiudicatio, quoniam censemus nullum alterius iudicis, nisi sui sententia teneri. Nam qui eum ordinare non potuit nec iudicare ullatenus potest.

Si quis erga episcopum uel actores Ecclesie se proprium habere crediderit negotium, non prius adeat iudices, quam ad eos recurrat caritatis studio, ut familiari colloquio commoniti ea sanare  debeant, que in querimoniam deducuntur. Quod si aliter egerit, communione priuetur.

Nemo pontificum deinceps aliquem episcopum suis exspoliatum rebus, aut a se depulsum excommunicare, aut iudicare presumat, quia non est priuilegium quo possit spoliari iam nudatus. Pari tenore decernimus non credi accusatori, qui, absente aduersario, causam suggerit ante utriusque partis discussionem, nec accusatores uel testes suscipi, qui non sunt idonei.

Placuit, si accusatus uel damnatus episcopus appellauerit Romanum pontificem id statuendum quid ipse iuste censuerit, et omnes qui aduersus Patres armantur, infames esse censemus, neque eos qui  cum inimicis morantur ad accusationem, uel ad testimonium recipiendos.

Placuit, ut semper in accusatione clericorum primo persona, fides, uita, et conuersatio blasphemantium perscrutetur. Nam fides omnes actus hominis precedere debet, quia dubius, infidelis est, nec eis omnino est credendum qui ueritatis fidem ignorant; nec recte conuersationis uitam ducunt, quoniam tales et facile et indifferenter lacerant, et criminantur recte et pie uiuentes. Ideo suspicio eorum discutienda est primo et corrigenda, neque accusatoribus suspectis, et de inimicorum domo prodeuntibus credendum.

Quod non alie metropolitane ecclesie uel primates sint, nisi ille que prius primates erant, et post  Christi aduentum auctoritate apostolica et synodali primatum habere meruerunt. Reliqui uero non primates, sed metropoles uocentur, eorumque episcopi non primatum, sed aut metropolitanorum, aut archiepiscoporum nomine fruantur.

Infames esse censemus omnes qui suam aut Christianam preuaricantur legem, aut canonicam postponunt auctoritatem saluo in omnibus Romane Ecclesie priuilegio, nullus metropolitanus absque ceterorum omnium comprouincialium episcoporum instantia aliquorum audiat causas eorum, quia irrite erunt imo et causam in synodo pro facto dabit.

Alienis erroribus sociatum, uel a sui propositi tramite recedentem, aut sacris canonibus inobedientem suscipere non possumus, nec impetere  recte credentes uel sanctorum Patrum sanctionibus obtemperantes permittimus.

Peregrina iudicia generali sanctione prohibemus, quia indignum est ut ab exteris iudicetur, qui prouinciales et a se electos debet habere iudices.

Salua apostolice Ecclesie auctoritate nullus episcopus extra suam prouinciam ad iudicium deuocetur, sed euocatus ipse canonice in loco omnibus congruo tempore synodali ab omnibus comprouincialibus episcopis audiatur, qui concordem super eum canonicamque proferre debent sententiam, quoniam si hoc minoribus tam cleris quam laicis concessum est, quanto magis de episcopis seruari conuenitur. Nam si ipse metropolitanum aut iudices suspectos habuerit, aut infensos senserit apud  primates dieceseos, aut apud Romane sedis pontifices iudicetur.

Nemini de se confesso credi potest super crimen alienum, quoniam eius atque omnis rei professio periculosa est, et admitti aduersus quemlibet non debet.

Incerta nemo unquam pontificum iudicare presumat, quia quamuis uera sint, non tamen credenda, nisi que manifestis indiciis comprobantur, nisi que manifesto iudicio conuincuntur, nisi que iudiciario ordine publicantur.

Criminationes maiorum natu per alios ne fiant, nisi per ipsos qui crimina intendunt, si tamen ipsi digni et irreprehensibiles apparuerint, et actis publicis  docuerint omni se carere suspicione atque inimicitia, et irreprehensibilem fidem atque conuersationem ducere.

Et comprouincialis synodus retractetur per uicarios urbis Rome episcopi, si ipse decreuerit.

Placuit, ut a quibuscunque iudicibus ecclesiasticis ad alios iudices ecclesiasticos, ubi est auctoritas maior fuerit prouocatum, audientia non negetur. Si quis metropolitanus episcopus, nisi quod ad suam solummodo propriam pertinet parochiam, sine consilio et uoluntate omnium comprouincialium episcoporum aliquid agere tentauerit gradus sui periculo subiacebit, et quod egerit, irritum habeatur, et uacuum; sed quidquid de comprouincialium episcoporum causis suarumque ecclesiarum et clericorum  atque secularium necessitatibus agere, aut disponere necesse fuerit, hoc cum omni consensu comprouincialium agatur pontificum, non aliquo dominationis fastu, sed humillima et concordi administratione, sicut Dominus ait: »Nec ueni ministrari, sed ministrare ;« et alibi: »Qui maior est uestrum erit 155 minister uester ,« et reliqua. Similiter et ipsi comprouinciales episcopi cum eius consilio, nisi quantum ad proprias pertinet parochias, agant iuxta sanctorum constituta Patrum, ut uno ore, uno animo concorditer sancta glorificetur Trinitas in secula.

Caueant iudices Ecclesie, ne absente eo cuius causa uentilatur, sententiam proferant; quia irrita erit, quippe et rationem pro actione reddent in synodo,  et ut proditoris calumnia, nec eorum postea uox audiatur, nemo enim debitorem amplius potest cognoscere, quam ille qui iniuriam eiusque sustinet nequitiam.

Si quis super quibuslibet criminibus clericum pulsandum crediderit, in prouincia in qua ille consistit pulsatur, suas exerceat actiones, nec estimet eum, accusator suus, alibi, aut longius pertrahendum ad iudicium; ille uero qui pulsatus fuerit, si iudices suspectos habuerit, liceat appellare. Primates accusatum discutientes episcopum non ante sententiam proferant damnationis quam apostoliea freti auctoritate, aut reum se ipse confiteatur, aut per innocentes et canonice examinatos regulariter testes conuincatur. Irritam esse iniustam episcoporum damnationem,  et idcirco a synodo retractandam, ita ut oppressis ab omnibus in cunctis subueniatur causis; detractores qui diuina auctoritate eradicandi sunt, et fautores inimicorum ab episcopali submouemus accusatione. Similiter ne summorum quispiam minorum accusationibus impetatur, aut dispereat, neque in re dubia detur sententia, nec ullum iudicium, nisi ordinabiliter habitum teneatur.

Plura de his ideo hic non inserimus ne uacuare uilemue predictam facere synodum uideremur, aut fastidium legentibus audientibusque prolixa faceret epistola. Si quis autem de his ampliora atque abundantiora scire uoluerit, in sacro nostre sedis ecclesie scrinio, et ea que prediximus inuenire poterit.  uerum me dixisse testis est diuinitas, de receptione uero sedis et sacerdotii atque honoris, que dixistis Athanasium absque concilii decreto suscipere, non ita inuenimus sicut calumniati estis, sed quorumdam episcoporum consilio atque decreto recepit suum quod iniuste perdiderat sacerdotium, ac resedit in sede. Quod enim scripsistis, non eum posse a pauciore numero episcoporum restitui quam depositus fuerat, non ita est, nec hec regula orthodoxorum sancte Ecclesie est episcoporum, sed Arianorum sociorum, uidelicet uirorum hec adinuentio ad perditionem orthodoxorum episcoporum contexta est. Nam ut nobis a ueracibus est testibus relatum, quando Antiochie pro damnatione fidei de consubstantialitate prolata fuistis congregati odio predicti  Athanasii hanc regulam protulistis que nullas habet uires, nec habere poterit, quoniam nec ab orthodoxis episcopis hoc concilium actum est, nec Romane Ecclesie legatio interfuit canonibus precipientibus sine eius auctoritate concilia fieri debere, nec ullum ratum est, aut erit unquam concilium quod non fultum fuerit eius auctoritate.

Igitur de fuga super qua Athanasium reprehenditis non bene agitis, cum ipse Dominus mandatum hoc nobis dedit: »Cum persecuti uos fuerint in una ciuitate, fugite in aliam ,« et ipse Dominus per semetipsum exemplum nobis demonstrans, »quando Pharisei consilium fecerunt aduersus eum, ut eum occiderent. Sciens autem iehsu discessit inde ;« et alibi: »Tulerunt  lapides Iudei ut iacerent in eum. iehsu autem abscondit se, et exiuit de templo ,« et »transiens per medium eorum, abiit ,« et ita discessit, nam et discipuli propter metum Iudeorum recesserunt, celantes semetipsos, et Paulus in Damasco a principe gentis quesitus, de muro in sporta depositus est, et manus querentis effugit, et alii quam plurimi et innumerabiles sancti, tam in ueteri Testamento quam in Nouo fugisse leguntur. Si ergo fugam improperatis fugientibus, erubescite potius persequi, et quiescite insidiari, quiescentque continuo fugientes. Nam siue perimatis eos, mors semper contra uos exclamat, siue rursus exsilia superponatis, ubique in uos mali memoriam destinare noscimini, et illi patiendo sibi proficiunt. Unde et  Dominus ait: »Nolite timere eos qui occidunt corpus, animam autem non possunt occidere, sed potius eum timete qui potest animam et corpus perdere in gehennam .« Multos enim cognouimus pessimis machinationibus iniuste depositos. Ideo summopere me cui uice apostolorum principis uniuersalis Ecclesie cura commissa est, prouidendum est, auxiliante ipso summo Apostolo, ne deinceps talia fiant, quoniam ideo hec sancte sedi prefata priuilegia specialiter sunt concessa, tam de congregandis conciliis, et iudiciis ac restitutionibus episcoporum quam et de negotiis, ut ab ea omnes oppressi auxilium, et iniuste damnati restitutionem sumant, et talia ab improbis ne presumantur absque ultione,  nec exerceantur absque damnatione. Non ergo recte egistis quod predictos fratres calumniati estis, dicente Domino: »Non facies calumniam proximo tuo, nec ui opprimes eum .« Nec recte egistis quod nobis inconsultis concilium celebrastis, eosque ad concilium uocastis et damnare presumpsistis canonibus  iubentibus, nichil ex his absque huius sancte sedis auctoritate fieri debere. Non recte egistis quod regulariter a nobis ad concilium uocati uenire distulistis. Non recte egistis quod contra eos rationem reddere, ut uestra erga eos aut probaretur recta sententia, aut improbaretur non uenistis, nec rationalem mandastis causam, ut quod hec renuistis.

His ergo omnibus perpensis, manifestum est uos  reos existere, et illos innocentes remanere, et uos recte excommunicatos, illosque iuste liberari. Noluit itaque Dominus tam leuiter suos tractari ministros sicut facitis, aut a uobis damnari, sed  aut ab hac sede cui commissi sunt, aut suo reseruari iudicio; ait enim: »Qui uos contristabit, me contristabit; qui fecerit iniuriam uobis, recipiet id quod inique gessit .« Et quanta pena exspectet eos qui Domini scandalizant discipulos; Euangelium sufficienter exponit, ubi de scandalizantibus discipulos loquitur. Nam quod a uobis non sint damnandi, sed aut ab hac sancta  sede, aut sibi reseruandi, ipse manifeste dat exemplum quando peccantes sacerdotes, quorum locum modo in sancta Ecclesia tenent  episcopi, non per alium, sed per semetipsum uendentes et ementes eiecit de templo, et mensas nummulariorum proprio euertit flagello, et eiecit de templo. Et ipse alibi ait: »Deus stetit in synagoga deorum, in medio autem deos decernit ,« et reliqua talia et his similia; et alibi idem ipse ait: »Nolite iudicare, ut non iudicemini; nolite condemnare, ut non condemnemini ,« in quo enim iudicio iudicaueritis, iudicabimini; quapropter non tam temere  quispiam suam presumat euomere iniquitatem, sed iudicantem cuncta oportet rimari, et ordinem rerum plena inquisitione discutere, nec de illis que ei inconcessa sunt ullo modo iudicium presumere, interrogandi ac proponendi adiiciendique patientia prohibita ab eo, ut  ibi actio partium limitata sit pleniter. Hec prius litigantibus sua uelit sententia obuiare, nisi quando ibi peractis omnibus iam nichil amplius habuerint in questione quod proponant, nec oportet quemquam iudicari aut damnari antequam suos accusatores presentes habeat, locumque defendendi accipiat spatiosum ad abluenda crimina. Similiter in iam fata synodo statutum est, ut ultra prouincie terminos accusandi licentiam non progrediatur, nisi ad hanc apostolicam sedem prouocatum, ad quam omnes qui uoluerint libere et absque ullo impedimento a quibusdam agendo confluere debent. Similiter in iam prefixa synodo est decretum, ne suspecti, aut infames, aut criminosi, aut grauosi, uel calumniatores, uel  affines, aut scelerati, aut facile litigantes suscipiantur accusatores, sed tales qui omni careant suspicione; quia columnas suas Dominus firmiter stare uoluit, nec a quibusdam agitari. Similiter statuit prefata synodus, ut nullum sententia non a suo iudice dicta constringat, iudices autem alii esse non debent quam quos ipse qui impeditur elegerit, aut quos suo cum consensu hec sancta sedes, aut eius primates auctoritate huius sancte sedis delegauerint; ex his enim et aliis que tam in hac sancta sede quam et ab apostolis eorumque successoribus sunt statuta, nichil prefatis episcopis concessistis, sed uim eis inferentes, iniusteque  eos damnantes aliquos absentes expulistis, quod omni Christiane religioni est inimicum, in quibus  apparet quod nec Domino sua seruastis iura, nec huic sancte matri et apostolice Ecclesie, que  eos suo iudicio, aut huic sedi uoluit reseruari, ne a tam prauis, sicut estis, hominibus damnarentur aut eiicerentur; in his omnibus uos stultos et preuaricatores Euangeliorum et canonum esse nulli sane sapientium est absconditum; nec his contenti in uestra estis preuaricatione, sed etiam quod prius expulsos eos et suis exspoliatos rebus, quasi uocastis atque damnastis, cum nullus regulariter aut uocari aut iudicari possit, antequam sit regulariter restitutus, et sua omnia ei legibus sint integerrime reformata; est namque in sepe iam dicta sancta synodo ab omnibus unanimiter decretum, et apostolica auctoritate roboratum, ut si quis episcoporum  suis fuerit rebus exspoliatus et in accusatione pulsatus, ordinatione pontificum oportet et decet sanctum propositum prima fronte certare, ut omnia que per suggestiones inimicorum suorum amiserat, legaliter primo potestati eius ab honorabili concilio reintegrentur, et presul regulariter prius statui pristino reddatur, et ipse dispositis ordinatisque suis tunc ad tempus ueniat ad causam, et si ita iuste uidetur accusantium propositionibus respondeat; quare ergo transgressi estis terminos Patrum iudicantes et damnantes eos quos non debuistis? quare iudicastis eos quos non regulariter approbastis? Non obseruastis quod in regnorum libro scriptum est:  »Non quo modo uidet homo uidet Deus, quia homo uidet in facie, Deus autem in corde uidet.« Et in Paralipomenon: »Omnia corda scrutatur Deus, et omnem cogitationem nouit .« Et alibi scriptum est: »Non potest humano condemnari examine quem Deus suo reseruauit iudicio;« hec omnia summopere precauenda sunt, nec accusatio episcoporum facile est recipienda, dicente Domino: »Non suscipias uocem mendacii;« et Apostolus inquit aduersus presbyterum inscriptionem non suscipiendam absque duobus uel tribus idoneis testibus. Si hec de presbyteris uel ceteris fidelibus sunt precauenda, quanto magis de episcopis. Quibus cognitis magis uos dominari uelle manifestum est, quam consulere fratribus, aut sustentare eos, quia honor  inflat ad superbiam, et quod preuisum est ad concordiam, tendit ad noxam. Decuerat namque uos iuxta prefatas regulas, si aliquid egissent contra suum ordinem mandare nobis, et exspectare quod ad uestra consulta rescriberemus, in tantum ut si etiam quidquam graue intolerandumque committerent, nostra prestolaretur censura, et nichil prius aut aliud discerneritis, quam quod nobis placere cognouissetis, ita ut a regulis prestitutis nulla, aut negligentia aut presumptione recederetis; cesset huiusmodi pressa nostra auctoritate presumptio, uitentur huiusmodi nocumenta, quia nequaquam talia patienter ferre possumus machinamenta, quoniam conuenit nos paternarum sanctionum diligentes esse custodes, merito namque nos causam respicit, si  silentio faueamus errori, est insuper in predicta sancta Nicena synodo statutum, ut nemo anathema in nostra suscipiatur accusatione, nec illi qui nos in sua nolunt recipere querela uel accusatione, cum nos super illos sciamus a Domino constitutos non illos super nos; et sicut maior non potest a minori indicari, ita nec colligari, quia rarum est omne quod magnum est. Portemus onera omnium qui grauantur, quinimo hec portat in nobis beatus apostolus Petrus, cuius uice fungimur legatione, et cuius regula informamur, quatenus eius fulti auxilio ab omnibus nunc et in perpetuo tueamur aduersis. Data Kalendis Nouembris, Feliciano et Maximiano uiris consulibus.





INCIPIUNT DECRETA LIBERII PAPAE.





Epistola Athanasii et Aegyptiorum episcoporum ad eumdem papam, de oppressionibus Arianorum.


Domino beatissimo et honorabili sancto patri LIBERIO pape ANASTASIUS, et uniuersi Aegyptiorum episcopi.

In unum synodice apud Alexandriam congregati, uestre beatissime paternitatis iura 156 penes Deum sunt manifesta, dum predicationibus scilicet apostolicis et doctrinis uere fidei cultura uniuersa repleta sit terra; per diuinorum tamen eruditionem eloquiorum uestra instruente admonitione exhortatoria superedificatur orthodoxa Christi Ecclesia apostolica institutione fundata, et a fidelibus  prioribus firmissime roborata, ad quam omnes beatissimi apostoli pari honoris et potestatis consortio prediti populorum agmina conuertentes, pie sancteque de tenebris ad lumen, de lapsu ad ueram fidem, de morte ad uitam homines diuine predestinationis genera preceptis ac monitis perduxerunt, quorum sanctorum apostolorum uestra fraternitas honoranda sequens merita, et profectius implens exempla Ecclesiam Dei morum probitate, et actuum sanctitate condecorat, et fide sacra Christianis moribus uigens, que fieri Deo placita precepit studiis pontificalibus indesinenter operatur et proficit, seruans  legis diuine mandata; quia non legis auditores iusti sunt apud Deum, sicut narrat Apostolus, sed factores legis iustificabuntur. Nos enim hec meditari cupientes, et ea que a sancta sede uestra apostolorum eorumque successorum predicatione suscepimus, atque que in Nicena synodo roborata cognouimus predicare, et Arianorum blasphemias, atque aliorum hereticorum repellere cupientes quotidie ab his persequimur, et damnationi tradimur, atque morti destinamur. Qua de re precamur, ut uestris exhortationibus, tam per uos quam et per apocrisiarios uestros adiuuemur, ne dum illi crescunt et nos minuimur, uera fides destruatur, et eorum heresis ultra fidem nostram crescat; quoniam timemus, ut postquam abundauerit  iniquitas, refrigescat caritas multorum. Pro qua re multa uestre sacre doctrine, tam apud Deum quam apud cunctos fideles merces et laus reposita est, si uestra hec recensentur auctoritate, nostram enim fidem quam a sanctis Patribus accepimus et tenemus atque docemus subter inseruimus, ut si aliquis uobis aliter nos credere aut docere, aut accusando, aut mussitando retulerit, uel detrahendo scriptis mandauerit, per hanc manifeste nos ita credere et docere agnoscatis.

Credimus namque in unum Deum Patrem omnipotentem, omnium uisibilium necnon inuisibilium factorem, et in unum Dominum nostrum Iesum Christum Filium Dei, natum ex Patre unigenitum, hoc est ex substantia Patris: Deum ex Deo, lumen  ex lumine, Deum uerum ex Deo uero: natum, non creatum, omousion, hoc est eiusdem cum Patre substantie, per quem omnia facta sunt, celestia, terrestria. Qui propter nos homines, et propter nostram salutem descendit de celis, et incarnatus est, et homo factus, passus est, et resurrexit tertia die, ascendit in celum, uenturus est iudicare uiuos et mortuos. Et in Spiritum sanctum. Eos autem qui dicunt, erat tempus quando non erat, et priusquam nasceretur non erat, et quia ex nullis subsistentibus factus est, aut ex alia substantia uel essentia dicunt esse trepton, hoc est conuertibilem atque mutabilem Filium Dei, hos anathematizat catholica et apostolica Ecclesia, hanc uenerabilem fidem trecenti quidem decem et octo Patres agnouerunt, et  amplexi sunt, et consonantes et unanimes scriptis explanauerunt.

Sed modo quoniam contra hec  talia exsurgunt, qualia non debent, uenite et nos, dilectissimi fratres, cum Deo descendamus ad uisitationem, id est, inquisitionem sermonum eorum, et confundamus per approbationem uerissimam ibidem linguas eorum eleuatas contra scientiam unigeniti Filii Dei; et iniquitatem in altitudinem humanitatis eius loquentes, »disrumpamus uincula eorum « per gladium spiritualem, quod est uerbum Dei, »et proiiciamus a nobis iugum ipsorum ,« per expugnationem profani sensus illorum. »Tunc enim ipse quoque Dominus irridebit eos, et  subsannabit, et tunc loquetur ad eos in ira sua, et in furore suo conturbabit eos ,« secundum beatum Ieremiam dicens: »Falso prophete isti uaticinantur in nomine meo; non enim misi eos, et non precepi eis, neque locutus sum ad eos uisionem mendacem, et diuinationem et fraudulentiam et seductionem cordis sui prophetant uobis. Id circo hec dicit Dominus de prophetis qui prophetant in nomine meo mendacium: erunt proiecti in uiis Hierosolyme ;« et conculcatio omnium pie confitentium me, et non erit qui sepeliat eos. Nemo enim abscondere potest quibusdam subreptionem commenticiis, sicuti nec foliis fici antiquis transgressor precepti Adam potuit, qui per propriam linguam inuerecunde nudatur, laqueum  enim fortis uiro labia eius, et captus propriis sermonibus, et opera manuum eius, retributio autem labiorum eius dabitur ei, et impietatis reprehensio. »Arguam te, inquit, et statuam contra faciem tuam, existimasti inique quod essem tibi similis .« Propterea, sicut dicit Dominus ad Gedeon: Deponamus eos ad aquam uere discretionis, et probemus eos ibi regulari examinatione in idipsum pronos corruentes per ostensionem praui intellectus eorum, utrum ne sint apud eos sapientes diuini uerbi scientiam ignorantes, quoniam dicentes se sapientes stulti facti sunt, et mutauerunt gloriam catholice Ecclesie propria nouitate et uoluntate, siue per ea que illicite in eius defensione gesta sunt, hereticam turbulentiam  introducentes, illud competenter ad nos retinentes quod bene ad Iesum filium Sirach dictum est: »Usque ad mortem certa pro ueritate, et Dominus pugnabit pro te .« Huius rei gratia uniuersalis uobis in Christo Iesu commissa est Ecclesia, et pro omnibus laboretis, et cunctis opem ferre non negligatis, quia dum fortis armatus custodit atrium suum, in pace sunt omnia que possidet. Ideoque tanta urgente necessitate summopere comprimite uestra summa auctoritate infestos, releuate oppressos, ut absque graui, Domino opitulante, facultate, ipsi gratanter omni tempore sacrificare mereamur illesi, Et suscriptio. Aeterna te seruet diuinitas per multos annos, sanctissime Patrum pater. Amen.



Rescriptum Liberii ad eosdem.


Dilectissimo filio ATHANASIO et omnibus in unum congregatis, et de Trinitatis fide recte sentientibus Aegyptiorum episcopis LIBERIUS papa.

Olim et ab initio tantam percepimus a beato Petro apostolorum principe fiduciam, ut habeamus auctoritatem, pro uniuersali Ecclesia ad rectam defendendam fidem, quatenus nulli liceat statum sancte Ecclesie commouere ad lesionem recte credentium absque sui periculo honoris. Epistolam siquidem uestram nobisque directam ante nos recitari fecimus, tribulationes et persecutiones quas pro recta fide patimini intelleximus. Super quibus et nos una nobiscum condolemus, et laborare pro uobis ut pater pro filiis  parati sumus, fidem uero Niceni concilii in eadem epistola rectam reperimus, super qua et Deo gratias uberrimas retulimus, pro qua non solummodo persecutiones, et passiones sustinere uobiscum parati sumus, sed etiam, si necesse fuerit, mori pro Christi nomine, in quantum nostra sinit fragilitas, non respuimus. Igitur predictum sanctum concilium  definiuit Nicenum, aliam fidem nulli licere proferre, aut conscribere, uel componere, aut sapere uel docere aliter, nec quidquam in fide sentire, aut proferre quod his Patrum regulis possit obuiare. Qui autem presumpserint componere aliam fidem aut proferre, docere, uel tradere aliud symbolum ad uiam ueritatis conuerti desiderantibus de quacunque heresi, uel ex Iudeis, uel ex paganis  Christianos se fieri uolentibus: hi si episcopi fuerint, aut clerici, alienari quidem episcopos ab episcopatu, cleros a clero. Si uero monachi, aut laici fuerint, anathemate feriri. Protestatur etenim beatus Apostolus dicens: »Si quis certat, non coronatur, nisi legitime certauerit ;« et iterum Dominus ait: »Qui autem perseuerauerit usque in finem, hic saluus erit ;« uidelicet certaminibus sacris propositis nobis pro defensione catholice Ecclesie, magnaque salute ex hoc sperata ab omnium bonorum datore Deo, non deficiant manus nostre dilectissimi fratres, per occasionem cuiuslibet, desidie dissolute, sed fortes efficiamur per gratiam Domini atque uirtutem potentie eius, quoniam perfecit pedes nostros tanquam suorum,  et super excelsa firmius statuit intellectus summe eius humanitatis propter nostram salutem, maxime tantum habentes impositam sanctorum testium nubem. Deponentes ergo omne pondus, et circumstantem aduersariorum nouitatem per patientiam curramus, aspicientes in auctorem fidei, et consummatorem Iesum qui in proposito nobis propter eum negotio, spiritum nobis sue ueritatis condonet loquentem in nobis atque prohibentem magnalia fidei per doctrinam sanctorum Patrum quos aduersarii calumniantur quotidie. In prophetis namque habetur: »Propter Sion non tacebo, et propter Sion non quiescam, donec egrediatur, ut splendor iustus eius, et saluator eius, ut lampas accendatur .« Profecto catholica Ecclesia qua uera consistit  Sion, et ciuitas Christi celorum regis per tot annorum spatia expugnata ab auersantibus uerba fidei, qui neque Deum timent neque hominem reuerentur, sed incassum perducentibus pias et canonicas de hoc uerbo doctrinas, dum aduersis tantisque scripto, et sine scripto contestationibus inuitati fuissent corrigere propriam, et sepelire heresim, sicuti et per anteriorem cognitionem luculentius demonstratum est, tam per libellos quam per suggestiones reuerendissimorum sacerdotum, et uenerabilium abbatum, Apostolo protestante nobis, ut hominem hereticum post primam et secundam correptionem euitare debeamus, scientes quia huiusmodi subuersus est, et delinquit proprio iudicio  condemnatus, nullo modo oportet nos deinceps tacere, aut quiescere, ne quando iniqui iudicemur odibilem Deo pacem amplectentes, quoniam scriptum est: Zelaui in peccatoribus pacem peccatorum uidens, et dicatur etiam de nobis: Sacerdotes mei contempserunt legem meam, et polluerunt sanctuaria mea, inter sanctum et profanum non habuere distantiam, inter pollutum et mundum non intellexerunt, sed consurgere in Deo, et consistere prompte ei, et induentes arma spiritus aduersus malignantes contra fidem eius, ut approbemus spiritus sapienter, id est, uerba eorum si ex Deo sunt. Scriptum est enim in Ieremia: »Probatorem dedi te in populo meo robustum, scies et probabis uiam eorum ;« multa namque nobis necessaria est uigilantia, et  tanta diuine sapientie rimatio que occulta tenebrarum reuelat ad requisitionem huiusmodi rei, et scrutationem, quoniam latet quodammodo et absconditur, uixque comprehenditur, dolosa existens malitia, pro eo quod sibi pietatem callide blandiatur, ut ualeat scrutantium mentem latere; quod utique sciens beatus Apostolus, ait: »Nam huiusmodi pseudo apostoli et operarii subdoli transfigurant se in apostolos Christi .« Sed non mirum, quoniam et ipse Satanas transfigurat se uelut angelus lucis, et ideo non mirum, si ministri eius transfigurantur uelut ministri iustitie, quoniam finis secundum opera eorum, sed et Dominus in hoc premuniens nos, ait: »Attendite a falsis prophetis qui ueniunt ad uos in uestimentis ouium, intrinsecus  sunt lupi rapaces; a fructibus eorum cognoscetis eos .« Ergo in idipsum ex toto corde referentes ante omnia super tali questione deprecationem, et dicentes cum Dauid: »Reuela oculos meos, et considerabo mirabilia de lege tua ,« »lucerna enim pedibus meis uerbum tuum, Domine, et lumen semitis meis ,« quoniam ipsius est  »sapientia, fortitudo, dat sapientiam sapientibus, et scientiam intelligentibus disciplinam. Ipse reuelat profunda et abscondita, et nouit in tenebris constituta, et lux cum eo est .« Quia sapientiam, inquit, et fortitudinem dedisti mihi, et ostendisti mihi que rogaui te, cum opera diuina uniuscuiusque  persone descripta eorum qui pro nouitatis commento accusati sunt de uenerabili nostro scrinio obsecundantibus, et nobis ordinabiliter offerentibus solertius intendamus, ita ut qui hec presumpserint preuaricari, primum quidem subiaceant iudicio terribili omnipotentis Dei, deinde autem qualemcunque regalem indignationem reuereantur, per quam quidem si episcopi aut clerici sunt, a sui sacerdotii, siue a sui cleri ordine modis omnibus excedant. Si autem monachi sunt, segregentur, et alieni sint de suis locis. Si autem dignitatem, aut cingulum, aut militiam habeant, nudentur de eis. Sin autem sunt priuati, si quidem nobiles existunt suarum substantiarum proscriptionem patiantur.  Si autem ignobiles consistunt. non solum in 157 corpore uerberentur, sed exsilio perpetuo castigentur; ut omnes timore Dei compressi, et comminata eis digna supplicia reuerentes immobilem, et sine turbatione pacem sanctarum Dei Ecclesiarum  custodiant. Data octaua Kalendarum Iunii, Asclepio, et Deodato Iu, cc. consul. Gratia Iesu Christo Domino nostro, pax uobis. Amen, Deo gratias.





INCIPIUNT DECRETA FELICIS PAPAE.





Epistola Aegyptiorum pontificum ad eumdem de infestationibus Arianorum.


Domino beatissimo et honorabili sancto patri FELICI sancte Sedis apostolice urbis Rome pape, ATHANASIUS, et uniuersi Aegyptiorum, Thebaidorum et Libiorum episcopi in sancta Alexandrina synodo, gratia Dei congregati.

uestro sancto suggerimus apostolatui, ut nostri more solito sollicitudinem gerere dignemini, iuxta uestram prudentissimam sapientiam que omnibus luce clarius manifesta est; quia apostolicis uestra beatitudo uisceribus commota per tribulationem nostram nos omnes hortata est ad tuitionem catholice et apostolice Ecclesie in unum conuenire, et de nostra canonice  oppressione, et unanimiter tractare dum constat nos una cum beato Paulo apostolo eadem compassibiliter dicere? »Quis infirmatur, et ego non infirmor? Quis scandalizatur, et ego non uror?«  satagentes ne aliqua de eis que nobis credite sunt rationabilibus ouibus a bestiis capiatur. Ideo, pater beatissime, quia semper antecessores nostri, et nos a uestra apostolica sancta sede auxilium hausimus, et nostri uos curam habere agnouimus, prefatam apostolicam, et summam expetimus, iuxta canonum decreta, sedem, ut inde auxilium capiamus, unde predecessores nostri ordinationes, et dogmata atque subleuationes ceperunt; ad eam quoque quasi ad matrem recurrimus, ut eius uberibus nutriamur, quoniam non potest mater obliuisci infantem suum, sic  et uos nolite obliuisci nos uobis commissos quoniam non leuibus nos inimici nostri implicauerunt, et quotidie facere moliuntur afflictionibus et apprehendere, aut ferro nos constringi minantur, nisi eorum consentiamus erroribus; quod nequaquam uobis inconsultis agere presumimus, canonibus quippe iubentibus absque Romano nos de maioribus causis nichil debere decernere pontifice; ideoque ad propositum recurrentes et ad brauium properantes, uestre apostolice sedis imploramus auxilium, quia, ut credimus, non despexit Deus preces cum lacrymis sibi oblatas seruorum suorum, sed ob id uos predecessoresque uestros apostolicos uidelicet presules in summitatis arce constituit, omniumque ecclesiarum eis curam habere precepit, ut nobis succurratis, nosque  tuentes, cui omne episcoporum iudicium est commissum, liberare ab hostibus nostris non negligatis; nam scimus in Nicena magna synodo trecentorum decem et octo episcoporum ab omnibus concorditer esse roboratum, non debere absque Romani pontificis sententia concilia celebrare, nec episcopos  damnare, licet hec et alia quam plura necessaria ab hereticis, qui nos quotidie infestant et perdere nituntur, ut facilius nos capere possint, sint synodica capitula incensa nobisque sublata. Qua de re hac inuenta occasione indifferenter omni canonica et apostolica postposita auctoritate, nos, ui a propriis uobis inconsultis, illicite expellunt sedibus; ouesque nobis a Christo Domino apostolica commissas gratia inuadunt gradibus priuant, et quod pessimum est, et omnibus Christianis legibus inimicum perficere decertant. uos ergo, ut semper uestre sedi sancte consuetudo fuit, periclitantibus subuenite, oppressos roborate, tribulantibus manum porrigite, taliaque prohibete, et leges imponite, ut apostolica  doctrina que in Deo est, cito ad uictoriam iudicium perducere ualeat nostrum nosque apostolorum principe suffragante Petro ab imminentibus periculis liberare. Nouimus namque in iam prefata Nicena synodo generaliter esse decretum, ut nullus passim uageque episcopos aut presumptiue lacerare, aut accusare; et qui non sunt recte fidei uel bone uite uel clare conuersationis aut infamare presumat; sed prius si erga episcopos uel auctores Ecclesie quisquam causam habuerit, eos cum caritate mansuete conueniat, ut ab eis uulnus unde agitur recte sanet, aut ipse si secus egerit accusator excommunicetur. Quod si ab eis nichil ualuerit recte percipere, tunc primo summos adeat primates, et ipsi tempore congruo canonice eos conuocare debebunt;  qui si aut suis rebus exspoliati, aut a propriis sedibus eiecti, aut exsulantes, uel oppressi, aut inique tractati fuerint, primo eruantur, et canonice restituantur, atque omnia sibi sublata, integerrime eis legibus reddantur; quoniam priusquam hec fiant, ut in predicto constitutum est concilio, nec canonice conuocari, nec distringi a quoquo possunt, quoniam nec seculi leges hec fieri permittunt, quanto magis ecclesiastice? Similiter et a supradictis Patribus est definitum consonanter, ut si quisquam episcoporum, aut metropolitanum, aut comprouinciales, uel iudices suspectos habuerit, uestram sanctam Romanam interpellet sedem, cui ab ipso Domino potestas ligandi ac soluendi speciali est priuilegio  super alios concessa. Ipsa enim firmamentum a Deo fixum et immobile precepit, quoniam ipsam formam uniuersorum titulorum lucidissimam Dominus iehsu Christus uestram apostolicam constituit sedem, ipsa est enim sacer uertex in quo omnes uertuntur, sustentantur, releuantur, et sicut in Christo Christiani, et in petra, id est, Christo, Petrus, renouantur Ecclesie.  Tu es  Petrus, et super fundamentum tuum Ecclesie columne, id est, episcopi qui Ecclesiam sustinere, et propriis humeris portare debent, tibi sunt confirmate, tibique claues regni celorum commisit, atque ligare et soluere, potestatiue que in terra et que in celis sunt, promulgauit. Tamen profanarum heresium, et impetitorum atque omnium infestantium depositor, ut princeps et doctor, caputque omnium orthodoxe doctrine immaculate fidei existis. Igitur ne despicias, pater, tuorum patrum pietatem, bonamque intentionem, et sicut illi patres et predecessores nostros a multis liberauerunt oppressionibus et angustiis, ita nos liberare digneris. Nam fuit semper uestre sancte et apostolice sedi licentia iniuste  damnatos, uelex communicatos, potestatiue sua auctoritate restituere, et sua eis omnia reddere, et illos qui eos condemnauerunt, aut excommunicauerunt, apostolico punire priuilegio, sicut etiam nostris et anterioribus cognouimus actum temporibus. Porro et ipsi primates qui episcoporum et summorum ecclesiasticorum negotiorum causas suscipere debent in prefixa Nicena synodo sunt dinumerati, ne in posterum contentio ex hoc oriretur. O sanctissime pater, patrum abscinde blasphemias, et iactantiam uaniloquorum, et insidiantium infestationes, nos et fratres nostros opprimentium atque perdere uolentium, qui ad uos quasi ad caput confugimus, ut uestro suffulti auxilio liberemur, et uobis nobisque commissas Christi oues a luporum ore, Domino adminiculante,  antequam deglutiantur, eripiamus. Nec enim fas est supplicum apostolice sedis scripto, aut sine scripto preces oblatas despicere, sed ut condecet et priuilegium uestre sedis est, et nos et illi canonicaliter conuocemur, et ante uos de nostris obiectionibus canonice cum omni probitate concertemus, sicut predecessores nostri penes uestros fecerunt antecessores, et sicut canonica in predicta sancta synodo docent instituta, et ueluti paleati uerbi per uentilabrum canonice examinationis plenam purgationem in communi consistentes auditorio de maturis, et nutrientibus catholice Ecclesie dogmatibus que confirmant cor hominis, participationem paternarum consequamur institutionum. Antiquis enim regulis censitum est, ut quidquid, quamuis in remotis, aut longinquis  positis prouinciis super episcoporum querelis, aut accusationibus ageretur, non prius tractandum uel accipiendum esset, quam ad notitiam alme sedis uestre fuisset pronuntiatio prolata, que infirmaret, aut firmaret, indeque sumerent normam, unde Ecclesie sumpsere predicationis exordium, ne passim ab insidiatoribus columne euerterentur Ecclesie. Certum est enim eidem sancte sedi uestre in honorem beatissimi Petri patrum decreta peculiarem decreuisse reuerentiam Dei pro rebus inquirendis atque determinandis quas sollicite decet iusteque ab ipso presulum examinare uertice apostolico, cuius sollicitudo semper fuit et est tam mala damnare, quam probare laudanda. Quocirca humillimum uestro apostolico  culmini persoluentes obsequium, ut ipse Dominus precepit, et sanctorum decreta patrum statuerunt, cum lacrymis suggerimus quod sine gemitu cordis reticere non ualemus. Nam in tantum a persecutoribus sancte Dei Ecclesie, nostrisque inimicis persequimur, ut magis nos tedeat uiuere quam mori. Unde pre omnibus fatemur in tantum cor esse nostrum uulneratum, ut propheticum illum planctum exoptemus, dicentes: »Quis dabit capiti nostro aquam, aut oculis nostris fontem lacrymarum, ut sedentes ploremus die ac nocte ?« Ecce enim Ecclesia Dei non leuiter perturbatur, columneque eius nimis infestantur, atque a prauis amoueri hominibus nituntur, Christianorum uero uoces ac gemitus episcoporum longe lateque resonant, nouitates insurgunt,  calumnie crescunt, persecutio grassatur, perditio fit populorum; uestrum est enim nobis manum porrigere, quia uobis commissi sumus; uestrum est nos defendere atque liberare, nostrumque est a uobis auxilium expetere, uestris parere iussionibus. Pre nimio ergo dolore et gemitu omnia que nobis instant, et nos infestant, necessario recordari, uobisque significare nequimus. Ideo almum uestrum exoramus apostolatum, ut superius legem que in memorata Nicena synodo est promulgata, licet predictorum insidiatorum et aliorum malorum hominum, ut facilius episcopos Deique ministros ualeant illaqueare deprauatione, sit suffocata reparetis, et que necessaria fore cognoscitis uestre sancte sedis auctoritate nos cunctosque fratres informetis, ut  malorum insidias hominum uestre fulti auctoritate illesi, Domino opitulante, euadere ualeamus, quia non est insidias luporum preuidere ouium, sed pastorum. Scimus enim ut semper uestre sedis presules primo apostoli, deinde successores eorum fecerunt uos uniuersalis Ecclesie, et maxime episcoporum qui oculi propter contemplationem et speculationem uocantur Domini curam gerere, ac de reuelatione, et lege nostra assidue cogitare debere, sicut scriptum est: »Beatus uir qui meditatur in lege Domini die ac nocte ;« que meditatio non lectione per figuram litterarum tantum conspecta, sed exuberante in uobis Christi gratia in uestra cognoscitur conscientia immobiliter insita et nullatenus de uestro corde recedente lege Christi Dei  Domini sacrosancta, sicut in psalmo dicit propheta: »Os iusti meditabitur sapientiam, et lingua eius loquetur iudicium, lex Dei eius in corde ipsius ,« non atramento, sed spiritu Dei uiui uestra in arcana mente conscripta neque in tabulis lapideis, sed in tabulis cordis carnalibus, sicut beatissimi apostoli Pauli ad Corinthios missa nos docet epistola. Quibus premissis significamus Deo, placite paternitati uestre, die uII Kalendarum Augustarum indictionis quarte nostram humilitatem diuina gratia suo, ut precepit, munere preueniente uestris sanctis ac Deo dignis precibus in sancta Romana Ecclesia pontificalis honoris accepisse consecrationem et stolam, in quo dignitatis fastigio, ut a De  omnipotente regamur altissimo et a malis omnibus liberemur, ut non sacerdotale nomen tantum, sed Christi Domini Dei nostri protegente auxilio, et meritum habeamus, uestris sanctis ac Deo acceptabilibus nos commendantes orationibus poscimus, quatenus et uestris deprecationibus pro nobis ad Deum effusis muniti, et eruditionibus bonis instructi, digni efficiamur cum omni nobis populo Christiano commisso illesi protegi ualamento diuino. Ad salutationem ergo uestre sancte et honorande paternitatis uice nostra benedictum humilem nostrum fratrem, uestrum episcopum, et Alexandrum presbyterum, Crispinum quoque diaconem uestros 158 famulos destinauimus, quos postulamus celerius nobis a uestra beatitudine persolui, ut uestris cohortationibus  roborati et uestris regulis informati, inimicis uidelicet compressis, ad proprias prudenter consolati ualeamus ecclesias ante hiemem Deo propitio remeare. uestrum est quippe, pater sanctissime, canonica districtione sollicite ecclesiastice regule aduersantibus et fratrum insidiatoribus obuiare, nec permittere nouiter dici quod patrum uenerabilium auctoritas omnino non censuit. Nos enim humiles corde que recta sunt, adiuuante Domino, sapientes, uno uinculo caritatis uobiscum sumus constricti, ueram fidem ac religionem catholicam in omnibus fortiter defensantes. Studiosius itaque a catholicis improbis probe resistere innitendum est, ne torpentes desidia oppressi culpe taciturnitatis teneamur obnoxii, et quasi fauorem impendentes iudicemur,  dum aduersa catholice fidei propulsare negligimus, unde dictum est: Negligere quippe, dum possis conturbare, peruersos nichil aliud est quam fouere, nec caret scrupulo societatis occulte qui manifesto facinori desinit obuiare, liquet, doctor sanctissime, uenenosa serpentium sine simplicitate astutia dum manifesta est dolosa inimicorum fallacia. Succurrite, quesumus, oppressis, liberate nos de manu persequentium, ut cum beato Iob cantetis: »Benedictio perituri super me ueniebat, et cor uidue consolatus sum; iustitia indutus fui et uestiui me sicut uestimento et diademate iudicio meo; oculus fui ceco et pes claudo, pater eram pauperum, et causam quam nesciebam diligentissime inuestigabam. Conterebam molas iniqui et de dentibus earum auferebam  predam ,« et reliqua. Nos enim quos tua maxima exspectat cura, id est, omnes episcopi precipue tuum mereri debemus iudicium, et non ab aliis deuorari. Merito ergo nos Domini causa respicit sacerdotes, si silentio faueamus errori. Siquidem corripiantur huiusmodi nec sit liberum eis pro uoluntate facere iudicium, desinat nouitas lacessere uetustatem, desinat ecclesiarum quietem inquietudo turbare, nam ut omnes metropolitani uel reliqui episcopi sua odia, aut uindictas in reliquos episcopos exercere non ualeant, ideo nominatim in Nicena synodo expressi sunt primates, qui reliquos episcopos audire et iudicare debeant, ne ulla fraus in iudicio episcoporum possit irruere. uos ergo qui in  summo speculo gratia Dei estis positi, attendere eos et opprimere oportet qui in fratres seditiones et scandala excitant, ideoque exoramus, ut minime despiciatis humilitatis nostre et omnium orientalium orthodoxorum sacerdotum et populorum afflictiones et deprecationes cum lacrymis oblatas; sed sicut luminaria uniuerso mundo uerbum uite retinentes, introductas exstinguite tenebras nefandissi morum insidiatorum, temporibus etiam nostris procaciter germinatas, quatenus funditus exstincta huiusmodi caligine Lucifer nobis resplendeat per uos, sanctissime pater, et dogmata definitio omnes letificans, quam gloriosi Ecclesie sancti patres per propria piissime dogmata in eterne uite firmam hereditatem predicasse noscuntur, et subscriptio. Incolumem  te et beneplacitum Deo, sanctissime pater patrum, orantem pro nobis Dominus custodiat in euum. Amen.



Rescriptum Felicis pape ad eosdem.

Reuerendissimis atque dilectissimis fratribus ATHANASIO et uniuersis Aegyptiorum, Thebaidorum, Lybiorum episcopis in sancta Alexandrina synodo congregatis, FELIX alme Romane urbis et uniuersalis Ecclesie episcopus, et sancta synodus que in urbem Romam conuenit in Domino, salutem. Sacram uestram synodicam epistolam per gratiam sancti Spiritus et Deo placitum studium conscriptam uestre a Deo honorande sanctitatis gratia libenter suscepimus, atque instanter in synodo recitare per singula iussimus et omnes intente eius colligere uerba  iussimus, super que dum letari sperabamus et cupiebamus, uersa est in luctum cithara nostra, de cantatio in prolationem, et omne totius synodi gaudium in merorem translatum est, quia non decuerat ut hi qui corpus Christi quotidie proprio conficiunt ore, tantam paterentur persecutionem, quoniam Deus noster salutem prouidens generis humani mandauit persecutiones non fieri, neque fluctuationes inferri, nec inuidere laborantibus in agro Dominico, neque dispensatores magni regis uexari aut expelli. Quiescite, inquit sancta magna Nicena synodus, et nolite persequi eos qui Deo perfecte ministrant et sincera uoluntate Dei superni mandata custodiunt, et nostris legibus subiugantur, quia nec decet, nec ordo patitur ut iniqui et carnales spirituales persequantur;  omnis enim qui resistit alicui nunc uertendo, nunc celando ueritatem, mentitur aduersus eum contra quem litigat, et qui infestus est alicui omnia sicut hostis agit, et insuper loqui contendit. uos enim monemus, fratres, in speculis esse debere, ut inquantum potestis et Dominus auxilium dederit, talibus nostra apostolica uestraque auctoritate resistatis, nec quisquam uestrum a fratris auxilio se subtrahat, sed pro uiribus prestet adminiculum. Quoniam licet pauci sitis, si unanimes fueritis, nullatenus iustitia suffragante, Domino quoque opem ferente, superabimini, quia funiculus triplex difficile rumpitur. Nam si officiis secularibus humana lex subuenit, quanto magis ecclesiasticis et Domini sacerdotibus  maximeque diuina atque catholica lex suffragari debeat? Ait enim diuinum de episcopis eloquium, »Qui uos tangit, tangit pupillam oculi mei .« Et si seculares humana multipliciter explorantur homines lege et requisitiones atque inducie eis multorum mensium conceduntur ne iniuste damnentur, quanto magis episcopis qui proximiores sunt Deo, et super hos constituti positique in celesti militia que impensius ponderanda est, tempora sunt concedenda multo ampliora, ne a quibusdam grauentur aut opprimantur, uel subito damnentur. Incipiamus ergo, adiuuante Deo et sancto Petro apostolo, per quem apostolatus et episcopatus in Christo cepit exordium, quoniam plures sepe emerserunt cause que in quibusdam non erant cause, sed crimina,  quia magis ut comperimus iniquitate quam caritate fratribus sunt imposite. Et ut de cetero sollicitudo sit, ne talia deueniant, capitula quedam a sanctis patribus, tam in Nicena synodo quam et in hac sede constituta ponamus, quibus fratres et cepiscopi nostri fulti, insidias inimicorum auxiliante Domino ualeant euadere, et prout Dominus posse dederit, paucioribus tantorum malorum uerbis imitemur compendium, et strictim que in uolumine litterarum uestrarum comperimus, retractemus, et alia nonnulla instantis temporis necessaria, prout petitis, ponamus. Est namque synodicis decretum institutis, ut nemo episcopum penes seculares arbitros accuset, sed apud summos primates. Si quis aduersus episcopum causam habuerit, non prius alios episcopos  adeat ut eum accuset, quam familiariter ei suam indicet querelam, et ab eo aut iustam emendationem aut rationabilem percipiat excusationem, et ipsa nos instruente ueritate: »Si peccauerit in te frater tuus, uade et corripe eum inter te et ipsum solum; si te non audierit, adhibe duos uel tres tecum, et si non uos audierit, dic Ecclesie ,« id est, accusa eum publice et non prius, et reliqua. Si quis episcopum post hec elegerit accusare, summis primatibus episcoporum suam indicet causam, et non secularibus, qui magis ad pacem quam ad iudicium eos reuocent, ut caritas in omnibus et ab omnibus custodiatur. Si primates accusatores episcoporum cum eis pacificare familiariter minime potuerint, tunc tempore legitimo  eos ad synodum canonice conuocatam non infra angusta tempora canonice conuocent, et non prius quam eis per scripta significent, quod eis opponitur ut ad responsionem preparati adueniant. Nam si aut ui aut timore eiecti, aut suis rebus exspoliati fuerint, nec canonice euocari ad synodum possunt, nec respondere emulis debent antequam canonice restituantur, et sua eis omnia legaliter reddantur. Si quis episcoporum fuerit suis rebus exspoliatus, aut a sua ecclesia ui aut timore expulsus, quod omni Christiano nomini est inimicum, oportet et decet episcoporum propositum semper prima fronte cedere, ut omnia que ablata sunt potestati eius legaliter reddantur, et presul prius restituatur,  et postea non statim, sed diu, et per spatiosa tempora suis potestatiue dispositis, et ad suam necessitatem preparatis, ad tempus ueniat ad causam, et, si iuste uisum fuerit, accusatoribus respondeat suis. Nulli infami atque sacrilego de quocunque liceat negotio aduersus religiosum Christianum quamuis humilis seruilisque persona sit, testimonium dicere, nec de qualibet re, inscriptione, actione aut Christianum impetere. Si episcopus legitime accusatus, et supradicto ordine ad concilium canonice conuocatus fuerit, absque ulla trepidatione ire debebit, et si ire non potuerit, per se legatum ad synodum mittat. Nulle cause a iudicibus ecclesiasticis audiantur que legibus non continentur, uel que prohibite esse noscuntur. Si quis aliter non acquieuerit,  nisi ut episcopum accuset supra taxato hoc tenore agere debebit, quia aliter rata non potest accusatio existere: tunc primo accusati causam accusator apud primates canonice deferat, nec a communione prohibeatur accusatus, nisi ad electorum iudicium canonice conuocatus infra tres aut sex uel plures menses, pro suis rationem redditurus uenire distulerit; quod si probare potuerit quod non noluerit, sed non potuerit uenire, nichil ei nocebit. Ille uero qui ui aut timore a sede pulsus, aut suis rebus exspoliatus fuerit, nisi prius uocetur ad synodum quam ei omnia legibus redintegrentur, et tamdiu in sede propria pacifice et potestatiue cuncta disponens resideat, quamdiu expulsus uel exspoliatus carere uisus est rebus. Cum autem ad iudicium uenerit, si  uoluerit et necesse fuerit, inducie ei et petenti a patribus constitute absque impedimento concedantur, et iudices a se electi tribuantur, ut in loco unde est ille qui accusatur, aut si alibi alicuius temerarie multitudinis uim metuerit, locum sibi congruum eligat, quo absque timore suos, si necessitas exposcerit, testes habere et absque impedimento suam canonice sententiam finire ualeat, quia multa per subreptionem uenire solent. Ut testificandi uel accusandi licentia denegetur qui Christiane religionis et nominis dignitatem, et sue legis, uel sui propositi normam, aut regulariter prohibita neglexerint. Multum derogatio preualet quando derogator creditur, ideo uariis detrectationibus atque accusationibus  non decet labefactari primatem, sed magis patrum regulis roborari, nec facile aut indifferenter suscipere accusationes presumat, dicente Domino: Non suscipias uocem mendacii; sed prius probare debet suspicionem et causam aut quo animo hoc faciat, et postmodum suscipere, quia ueritatis professionem propinquitatis, inimicitie, timoris, amoris, odii et cupiditatis intentio impedire et aduersa fratribus irrogare solet. Persone accusantium tales esse debent quarum fides et conuersatio et uita probabilius et absque reprehensione sit, et que omni careant suspicione, quia et hoc te presente, ut bene nosti, in Nicena synodo propter malorum hominum infestationem ab omnibus definitum est, licet prauorum hominum insidiis sint hec alia quamplura deleta  Primates illi et non alii sint quam in Nicena synodo sunt constituti. Reliqui uero qui metropolis tenent sedes, archiepiscopi uocantur, et non primates, salua in omnibus apostolice sedis dignitate, que ei ab ipso Domino est concessa, et postea a sanctis prioribus roborata. Primo semper in omni episcoporum accusatione uita, persona et conuersatio accusantium enucleatim inquirantur, et postmodum ea que obiiciuntur fideliter pertractentur, quoniam nichil aliter fieri debet, nisi impetitorum prius requiratur fides. Persone uita et actus discutiantur, quia non debet prauorum aut insidiantium hominum pernicie uita lacerari innocentium. Sane sepissime boni a malis disperguntur qui non cessant suis calamitatibus aliis derogare. Ideo summopere prouidendum est, ne hec  fiant. Nullus seruus, nullus libertus, nullus infidus, nullus criminibus irretitus, nullus calumniator, nullus qui inimicitiis studet, nullus qui frequenter litigat, et ad accusandum uel detrahendum est facilis, nulla infamis persona, uel omnes quos ad accusanda crimina publica leges publice non admittunt, permittantur episcopos accusare, quoniam accusatores et accusationes quas leges seculi non recipiunt, qua ratione sacerdotalis eas recipere debet ordo, inuenire nequeo, cum hec 159 et in Nicena synodo prohibita sint, et illi magis ab istis, non isti ab illis iudicari debeant, et Apostolus dicat: Spiritualis iudicat omnia, ipse uero a nemine iudicatur. Heretici a quibus nimium opprimimur excommunicatique homicide, malefici, fures, sacrilegi,  raptores, uenefici, adulteri, et qui raptum fecerint uel falsum testimonium dixerint, seu qui ad sortilegos magosque concurrerint, nullatenus ad accusationem uel ad testimonium erunt admittendi, nec ita in ecclesiasticis agendum est negotiis sicut in secularibus. Nam in secularibus postquam legibus uocatus uenerit, et in foro decertare ceperit aliquis, non licet ante peractam causam recedere; in ecclesiasticis uero dicta causa recedere licet, si necesse fuerit aut si pregrauari uiderit. Quoties episcopus super certis accusatur criminibus, si tales fuerint accusatores qui iuste et canonice recipi debeant, legitima in synodo suo in tempore congregata ab omnibus canonice audiantur qui sunt in prouinciis episcopis; quod si legitimi non fuerint accusatores non  fatigetur episcopus, quia sacerdotes ad sacrificandum uacare debent, non ad litigandum, nec illi qui throni Dei uocantur prauorum hominum insidiis turbari debent, sed libere Christo Domino famulari, quanquam comprouincialibus episcopis una cum eorum metropolitano, sue prouincie causas episcoporum liceat concorditer agitare, non tamen sicut in predicta re presente constitutum est synodo licet definire absque Romani pontificis auctoritate; quod si secus a quibusdam presumptum fuerit, ipsi qui hoc egerint sue presumptionis suscipiant damnum, et illi qui ab eis perperam excommunicati aut damnati fuerint, auctoritate huius sancte Sedis et beati preceptoris nostri clauigeri Petri potestate soluantur, atque restituantur.  Ipse enim ait Dominus: »Quecunque solueris super terram, erunt soluta in terra et in celis .« Quoties episcopi se a suis comprouincialibus, uel a metropolitano putauerint pregrauari, aut eos suspectos habuerint, mox Romanam appellent Sedem, ad quam eos absque ulla detentione, aut suarum rerum ablatione, libere ire liceat, et dum predictam Romanam matrem appellauerint ecclesiam, aut ab ea se audiri exposcerint, nullus eos aut excommunicare, aut eorum sedes subripere, aut eorum res auferre, aut aliquam eis uim inferre presumat, antequam eorum causa Romani pontificis auctoritate finiatur. Quod si aliter a quoquam presumptum fuerit, nichil erit, sed uiribus carebit. Nam nec hoc perperam presumimus, sed et ipsum in Nicena synodo  constitutum et antecessores nostros egisse bene, Athanasi, nosti, quoniam quando tu et Paulus Constantinopolitanus, Asclipius Gaze et Lucianus Adriopolites ab orientalibus episcopis, inconsulto sancte memorie Iulio predecessore nostro, damnati estis, et ad eum quasi ad totius orbis caput  confugistis, cognita eorum nequitia et uestra iustitia, uos in communionem suscepit, et omnium uestrum curam gerens, propter Sedis proprie dignitatem suas singulis reddens ecclesias orientalibus scripsit, culpans eos quod non recte tractassent, uiros inculpabiles de suis ecclesiis expellentes et constituta Niceni concilii minime conseruantes. De quibus ad certum diem nonnullos sibimet adesse precepit, ut de talibus presumptionibus certam  redderent rationem, et coram eis ostenderet iustum se super eis protulisse decretum. Interminatus est etiam non talia deinceps fratres esse passuros, et nisi ab huiusmodi presumptionibus cessarent, a propriis esse gradibus eos recessuros. Tali enim huius sancte Sedis priuilegio tu et fratres tui proprias recepistis ecclesias cum omnibus sibi pertinentibus. His enim et aliis quamplurimis documentis manifestum est nullum damnari, aut suis exspoliari rebus debere episcopum qui hanc sanctam Sedem interpellauerit, aut sibi defensatricem asciuerit, donec iudicium de eo nostre apostolice auctoritatis, hoc est principis apostolorum Petri, agnoscat, quia solummodo Christus iehsu huic sancte Sedi, id est apostolice hoc facere commisit, utpote quoniam solus atque pro omnibus  prefatus princeps apostolorum creditus est, atque percipere meruit a rege regum Christo Deo claues regni celorum. De induciis uero episcoporum super quibus consuluistis, diuersas a patribus regulas inuenimus institutas, quidam enim ad repellenda imperitorum machinamenta et suas preparandas responsiones et testes confirmandos, et concilia episcoporum atque amicorum querenda, annum aut sex mandauerunt menses concedi; quidam autem annum in quo plurimi concordant, minus uero quam sex menses non reperi, quia et laicis hec indulta sunt, quanto magis Domini sacerdotibus. Nam et nostris antecessoribus atque reliquis sanctis patribus multoties inhibitum est, ne quis  Domini sacerdotibus detractiones irroget: quanto magis accusationes non ex radice caritatis prolatas. Quiescite, inquiunt, et nolite persequi eos qui perfecte Deo ministrant, quorum orationibus et terrena bella sedantur et recedentium a Deo angelorum pelluntur incursus, quique omnes demones qui corrupti sunt precum assiduitate confundunt. Inducie namque non sub angusto tempore, sed sub longo spatio concedende sunt, ut accusati se preparare et uniuersos communicatores in prouinciis positos conuenire, et testes preparare, atque contra insidiatores se pleniter armare ualeant. Iudices enim et accusatores tales esse debent, qui omni careant suspicione et ex radice caritatis suam desiderent promere sententiam. His ergo tam legaliter quam et  canonice prolatis, etiam omnium Christianorum reuerentiam congaudere deposcimus, spirituali intercedente dilectione et timore Dominico per quem humana remouetur offensio, et ecclesiarum edificatio proponitur uniuersis, ut magis uniuersi ad edificationem fratrum laborent quam ad damnationem, quum ait Dominus: »In hoc cognoscent omnes quia mei estis discipuli si dilectionem habueritis adinuicem .« Iam enim formam dedimus et a predecessoribus nostris datam esse cognouimus, ut si quis se esse agnouerit Christianum, illud seruet quod ab apostolis noscitur esse contradictum, dicente apostolo Paulo: »Si quis uobis annuntiauerit preter quod accepistis, anathema sit ;« Christus enim Dei Filius Dominus noster humano  generi propria passione salutem plenissimam condonauit, ut nos liberaret. Et si Deus intantum nos dilexit, ut etiam proprio Filio non parceret, sed pro nobis omnibus illum traderet, ut nos liberaret, ut quid nos non diligimus fratres, aut eos temere iudicamus, cum predictus dicat Apostolus, »Nolite iudicare inuicem, sed hoc magis iudicate, ne ponatis offendiculum fratri uel scandalum?«  Nam si illi qui fratres diligunt, ex Deo nati sunt et uident Deum, quid ergo erunt illi qui eos persequuntur, et eos detrahendo, machinando, accusando, infestando damnate moliuntur? Si illi filii Dei, procul dubio hi filii sunt diaboli, qui semper »sicut leo rugiens circuit querens quem deuoret ,«  ita fratres insequuntur, ut perdant: qui uero adiuuare fratres refugiunt maius peccatorum onus acquirunt, et fraternitatis solatio rei existunt; »ue, inquit propheta, qui potum dat amico suo, mittens fel suum .« Et iterum sapientissimus Salomon ait, »Quoniam qui loquitur iniqua, non potest latere, ne preteriet illum corripiens iudicium .« In cogitationibus ergo impii interrogatio erit, sermonum autem illius ad Deum perueniet auditio ad correptionem iniquitatum illius, quoniam auris zeli audit omnia, et tumultus murmurantium non abscondetur; hec enim si amplecti uoluissent, proprio et sano sensu ad reprobum sensum minime laberentur, sed per Dei timorem sermonum suorum precauentes custodiam, piam sanctorum Patrum  definitionem sine quadam nocumenti presumptione utique conseruarent, quoniam dicit sacrum eloquium: Concilium bonum conseruabit te et mens bona custodiet te. Non enim de fontibus salutiferis spiritualiter ad inquisitionem eterne uite procedunt tales accusationes et detractiones, atque ideo competenter nos beatus Paulus admonens ait, »Non debere plus sapere quam oportet sapere, sed sapere ad sobrietatem .« In definitione pietatis perdurantes: qui enim hanc pretereunt non tantum lesi sunt decidentes a corroboratione sua, sed insipientie sue dereliquerunt hominibus memoriam, ut his in quibus peccauerunt, minime latere potuissent, gloria enim et contumelia in loquela et in lingua hominis casus illius est; ideoque conueniens est  hanc quidem ostensionem reprehensioni illorum nostris actibus inseri ne ulterius iam talia patiamini, seminantibus illis zizania et scandala, sed letari in officiis et dogmatibus uestris mereamini. Igitur erubescant, talia et huiusmodi blasphema subtrahere festinent, si noluerint a sacerdotali nostro collegio segregari, et a totius Christiani populi societate diuelli: licet namque de his plura et pernecessaria que in decretis Sedis apostolice et ab apostolis eorumque successoribus nostris, uidelicet predecessoribus statuta inueniuntur, dicere et conscribere potuissemus, tamen melius nobis uisum est ut epistolam oratione claudamus. Deus omnipotens et unus unigenitus Filius et Saluator noster iehsu Christus hoc uobis tribuat incitamentum, ut omnibus fratribus  et cepiscopis nostris quibuscunque tribulationibus laborantibus totis succurratis uiribus et cum eis compatientes crucem eiusdem Domini Saluatoris portetis, ut ueri ipsius discipuli coram omnibus appareatis, ut et uos et qui uobiscum sunt hic et in futuro possideatis meliora, »que oculus non uidit, nec auris audiuit, nec in cor hominis ascenderunt, que preparauit Deus diligentibus se ;« per Dominum nostrum Iesum Christum, per quem et cum quo omnipotenti Deo Patri gloria in secula seculorum. Amen. ualere uos opto, fratres karissimi. Data Idus Februarii, Agario et Iuliano uiris clarissimis consulibus.



De oppressione Arianorum.


FELIX sancte uniuersalis Ecclesie papa, atque per gratiam Dei catholice et apostolice Ecclesie urbis Rome episcopus, una cum sancto concilio nostro reuerendissimorum sacerdotum huc nobiscum conuenientium in confirmatione piissimorum catholice Ecclesie dogmatum et releuatione oppressorum fratrum cepiscoporum uidelicet nostrorum qui rectam Niceni concilii tenent fidem, et fratres non infestent, uniuersis spiritualibus fratribus nostris et reliquis in sacerdotali collegio Domino consecratis, atque omni plenitudini Ecclesie catholice gratia uobis et pax multiplicetur in confortatione et sancti Spiritus communione, quatenus in eo proficientes a gloria in gloriam »uirtutes annuntiemus eius qui  de tenebris nos uocauit in admirabile lumen suum « »apud quem non est transmutatio, nec uicissitudinis obumbratio .« Portate, fratres, hortamur persecutiones et tribulationes patienter ut eius inueniamini filii quem quotidie patrem uocatis Deum in celis, et in eo uincatis omnia, qui propter nos uicit omnia; »qui etiam proprio Filio suo non pepercit, sed pro nobis omnibus tradidit illum .« Imitatores quoque Dei conuenit in omni uerbo et opere imitari Deum, ideoque illud oportet nos dicere quod ipse de se perhibuit Dominus, »ueniet princeps huius mundi et in me nichil inueniet ,« uenerunt et illi qui uos et nos persequuntur, quia uos sine nobis persequi non possunt, quia unius Dei membra sumus,  et unum illius sacerdotium per eius sanctificationem retinemus, et in nobis de suis nichil inuenerunt, quia quidquid sumus gratia Dei sumus, licet propterea calumniari nos irrationabiliter studuerint quod facere solent inimici, suam ex hoc cooperire dementiam properantes, quatenus per mendacium ueritatem ualeant obumbrare. Scripsi enim uobis, inquit Apostolus, per multas lacrymas ut non contristemini, sed ut sciatis quam caritatem abundantius habeo in uobis; etenim detrahentibus detrahere non est bonum, ut non ad ea que scripta sunt commoti iniurie certamen deficiamus. Non debemus omnino timere opprobrium hominum, neque eorum exprobrationibus uinci, quoniam hoc nobis Dominus iubet per Isaiam prophetam dicens: »Audite  me qui scitis iudicium, populus meus, in quorum cordibus lex mea est, nolite timere opprobrium hominum et blasphemias eorum ne timeatis .« Considerantes etiam quod in psalmo scriptum est: »Nonne Deus requiret ista! Ipse enim nouit abscondita cordis , et cogitationes talium hominum, quoniam uane sunt: uana autem locutus est unusquisque ad proximum suum, et labia dolosa in corde, et corde locuti sunt mala, sed disperdet Dominus uniuersa labia dolosa 160 et linguam magniloquam. Qui dixerunt: Labia nostra a nobis sunt, quis noster Dominus est? « Nam si hec in memoria retinerent minime ad tantam prosilirent iniquitatem; non enim probabili et paterna doctrina hoc faciunt, sed ut suam  exerceant in seruos Dei uindictam, scriptum namque est: uia stulti recta in oculis eius, et sunt uie que uidentur homini iuste, nouissima autem eorum deducunt ad mortem. Nos enim, qui hoc patimur, iudici reseruare debemus qui reddet unicuique secundum opera sua, qui etiam per ministros suos intonuit dicens, »Mihi uindictam, ego retribuam .« uos enim in recta fide et pura ac bona succurrite uoluntate uicissim, nec aliquis a supplemento fratris subtrahat manum, quoniam in hoc ait Dominus »Cognoscent omnes quia mei estis discipuli, si dilectionem habueritis adinuicem .« Unde ipse per prophetam loquitur dicens: »Ecce quam bonum et quam iucundum habitare fratres in unum .« Spirituali dico habitaculo et concordia que in Deo est, et unitate fidei huius delectabilis, secundum ueritatem inhabitaculi que uidelicet in Aaron magis decorabatur atque sacerdotalem induentibus dignitatem, sicut unguentum super caput, principalem intellectum irrigans, et usque ad ipsam extremam scientiam deducens in hoc habitaculo benedictionem et eternam uitam promisit Dominus. Huius ergo prophetice uaticinationis meritum amplectentes, fraternam presentem syllabam exposuimus nostra propter caritatem minime querentes aut quesituri. Non enim detrahentibus bonum est detrahere, aut palo secundum uulgarem fabulam excutere palum: absit. Non sunt nostra ista, quapropter hoc auertat Diuinitas. Non sunt edocti habitus  nostri ita uincere, sed in patientia longanimitatis et spiritu humilitatis, quia sicut per duritiam minime  purgatur nigella, ita nec pacis soporatus fructus intelligentie per asperitatem exprimitur; propter hoc enim uerborum supportauimus colaphos ut aut paulati ualeamus eum imitari, qui propter nos se humiliare dignatus est, et extreme illius ultionis per hanc plagam uerba declinemus. Audiamus ergo et consentiamus Ecclesie oratori qui per linguam Spiritus clara uoce exclamat dicens: »Omnia uobis in caritate fiant .« Ergo siue querimus, siue tantummodo dicimus, et tantummodo audimur caritas intercedat, ars aliqua existat ad compositiones concordie boni et coniunctiones. Oportet  enim de Deo querentibus nobis spiritum rectitudinis mentis nostre dinumerantes intentiones templum pacifice inhabitare in eum propter Deum, qui per prophetam locutus est: »Querens quere et apud me habita .« Speculum enim dedit nos Deus populo suo, et oportet eos qui a Deo sunt deputati sacerdotium adipisci, ita in humilitate gressus mentis adinuicem tendere, ut in melius edificentur hi qui ad nos respiciunt, quam  per nostram discordiam semitam pedum eorum concutere. Ad concordiam iudicemus nos ipsos, et unum in caritate sapiamus, humilitatem ueneremur, per quam apprehendi solet altitudo spiritus. Si enim uerborum amplius usque nunc taciturnitatem quam garrulitatem dilexerimus, hoc quidem  bene habere arbitrati sumus, ne scriptis uestris reciproce respondentibus iniurie fomitem excitemus, et pusillanimitate diiudicemur ab eo qui omnia ad caritatem dirigere promulgauit. »Orauimus uero et tunc ostium circumstantie labiis nostris « imponi uerbum in sonitum concipere potius quam uerbum sonabile, et hoc tamen mihi donum est a Domino, »et factus sum sicut homo non audiens et non habens in ore suo redargutiones .« Sed quia tempus est loquendi et tempus tacendi, operio uerbum, et claudo ostium per taciturnitatem competenter exorans: »Domine, labia mea aperies ,« »et respondeam exprobrantibus mihi uerbum ,«  licet enim tacuissemus, non semper tacebimus aperiente nobis Domino claues uerbi. Igitur directis in presenti beatitudini fraternitatis uestre apocrisiariis qui post multas factas inter nos de ecclesiastica requisitione dissonantes sermocinationes, in fine ad hoc peruenerunt, admonentes nos atque hortantes interpretari unius ueri Dei nostri uoluntatis intellectum atque huiusmodi interpretationem destinare uestre sacratissime uenerationi. Nos acceptam habentes bone conscientie predictorum uenerabilium uirorum admonitionem, cognoscentes autem et que principatus apostolorum summitas docet paratos esse ad satisfactionem omni poscenti uerbum de spe que in nobis est secundum Dei timorem, mansuetudinemque ad bonam scientiam temperantes, super  tali tantummodo requisitione mentem nostram per has syllabas exponimus, superfluas exercitationes et altercationes uerborum propter satietatem et presentis temporis incongruitatem declinantes ac precauentes, nichil omnino aliud intelligentes ac proferentes  licet dicentes quam quod audiuimus et cognouimus a sanctis uniuersalibus magnis apostolis eorumque successoribus, et patres nostri enarrauerunt nobis, et audientem predicauimus ad supernam tendentes uocationes. Nostrum est studium ubi pacis constitutio manet, his qui in stadio pietatis sunt bene unica gloria, intercessori tribuitur et corona, Deo manifestati sumus qui iudicat omnia et comprobat. Non iurgialiter stamus, non ad contradictiones respicimus, nec fauorem inanem amplectimur, sed in uerbo Dei propositi huiusmodi requisitionis resolutiones fecisse dignoscimur, confitentes quoniam pacis Dominus Deus, ad alterum nostrorum unitatem et dilectiones conseruauit in gloria eius benignissime maiestatis. Omnem cum uestra beatitudine in Christo  existentem fraternitatem tam nos quam qui nobiscum sunt multum salutauimus. Data XIII Kal. Nouembris, Philemone et Attico uiris clarissimis consulibus.





EPISTOLA LIBERII PAPAE. Ut nullus pro persecutionibus dum durare potest suam relinquat Ecclesiam.


 Dominis sanctissimis et Deo amantissimis uniuersis episcopis LIBERIUS episcopus in Domino salutem. Nihil est quod diu stare possit nisi Dei gratia. Ceterum  nequitia diaboli contemptibile malum plenum ueneno mortifero seuit, qui sursum atque deorsum »circuit querens quem deuoret .« Unde uigilare et sobrii esse ad orationes, et Deo propinquare debemus, et fatuas, Domino auxiliante, hominum insidias, prout Dominus posse dederit, respuere, et patres sequi, et non transgredi terminos patrum, non ut nostras relinquamus dum in eis persistere aliquando ualebimus ecclesiasticas, ut ad alias properemus, aut populos commissos negligere, ut quietem amplius quam pro eis elaborare, pro quibus etiam animas ponere debemus, studeamus, quanquam multi nos persequantur et oues Christi dilacerare desiderant, qui »quasi uestibus ouium apparent, intus autem sunt lupi rapaces, quos ex fructibus  cognoscimus .« Isti primo quidem uidentur ex nobis esse, sed non sunt ex nobis, si enim fuissent ex nobis, mansissent utique nobiscum. Quando uero suam euomuerint impietatem, dolum qui in eis est erumpentes et apprehendentes infirmiores, et eos qui ad eloquia diuina sensus inexercitatos habent, secum eos contrahunt ad perditionem, subuertentes quos oportet prescientes cauere, ne malitia eorum quidem seducti abscindantur a propria firmitate. »Exacuunt enim linguas suas iuxta prophete uocem, sicut serpentes. uenenum aspidum sub labiis eorum .« Nec uos pigeat per temporales cruciatus pro Christi nomine laborare, sed emolumenta future remunerationis huius seculi uexationes tolerare persuadeant.  Scriptum namque est: »Quid retribuam Domino pro omnibus que retribuit mihi? Calicem salutaris accipiam et nomen Domini inuocabo .« Tantum enim a nobis exigitur quantum possumus famulatus nostri obsequio commodare. Unde quidem tanto nobis necesse est importunis predicationibus insistere, quanto nobis perfecte negotiationis creditur duplicata talentorum assignatio, atque Dominica nobis ad suscipiendam eius requiem persuadet assertio. Suggestum namque nobis est quod pro preteritis laboribus et infestationibus nonnulli uestrum assignatas sibimet a Deo commissas relinquunt plebes, et in futuro plures relinquere uelint eas quas tueri debent ecclesias, et pro ouibus sibi commissis laborare negligunt, et monasteriorum se quieti contradere festinent, et uacationem ab episcopatus laboribus eligere, et silentio atque otio uitam degere magis appetant, quam in his que sibi  commissa sunt permanere, dicente Domino: »Beatus qui perseuerauerit usque in finem .« Unde namque est beata perseuerantia, nisi de uirtute patientie? quam secundum apostolicam predicationem omnes qui uoluerint in Christo pie uiuere persecutionem patiuntur. Ideoque, fratres karissimi, non uos afflictionum amaritudo a pio mentis uestre proposito coarctet recedere. Considerate namque quanta pro absolutione nostri et liberatione Creator, Dominusque et Redemptor noster pertulerit, quibusue se contumeliis afficiendum tradiderit, ut nos a uinculis potestatis diabolice liberaret. Attendite itaque uobis et omni gregi in quo uos »Spiritus sanctus constituit episcopos regere Ecclesiam Dei ,« quam acquisiuit proprie  sanguine, ut non sit qui uos decipiat aut seducat in subtilitate sermonis, ut uobis plebes commissas relinquatis, et alicui propter malorum opprobrium hominum quieti uos tradatis, ut uos solummodo saluetis et filios orphanos relinquatis. Apertissime enim Spiritus sanctus per Apostolum dicit, »quia in nouissimis temporibus recedent quidam a fide et caritate, attendentes spiritibus seductoribus, et doctrinis demoniorum, hypocrisi mendacii locorum cauteriatam habentium suam conscientiam .« Propter quod hortamur uestram caritatem exemplo eius qui pro nobis pati uoluit, promptos uos in cunctis eius permanere seruitiis, nec quidem quoquo modo a commissa cura recedere, sed totis uiribus in commissis uobis negotiis fortiter usque in finem perdurare,  quoniam beatus est qui perseuerauerit usque in finem, nec laudatur initium, sed finis. »Nemo uos seducat inanibus uerbis. Propterea enim uenit ira Dei in filios diffidentie .« Nolite ergo effici comparticipes eorum dogmatum, neque communicetis infructuosis uerbis illorum, magis autem et redarguite; quoniam cetus preuaricatorum sunt, et extenderunt linguam suam quasi arcum mendacii et non ueritatis, completum est in eis, quia de malo ad malum egressi sunt, et me non cognouerunt, dicit Dominus. ueritatem enim non loquentur, docuerunt enim linguam suam persecutores ecclesiarum eorumque sacerdotum loqui mendacium ut impie agerent »laborauerunt, et renuerunt scire me ,« dicit Dominus. »State ergo uos, dilectissimi, super  uias, et uidete, interrogate de semitis Domini antiquis, et uidete que est uia bona sanctorum patrum, et ambulate in ea, et inuenietis requiem animabus uestris .« Sed et si patimini propter Christum, beati eritis, metum autem eorum ne timueritis, neque conturbemini, Dominum autem Deum sanctificate in cordibus uestris, ipso dicente: »Nolite timere eos qui corpus occidunt, animam autem non possunt occidere, sed potius eum timete qui potest animam et corpus perdere in gehennam. Nonne duo passeres asse ueneunt, et unus ex illis non cadet super terram sine Patre uestro? uestri autem et capilli capitis omnes numerati sunt. Nolite ergo timere, multis passeribus meliores uos estis .« Rememoramini ergo, fratres, eum qui  talem sustinuit a peccatoribus aduersus semetipsum contradictionem, ut ne fatigemini animis uestris deficientes, nondum enim usque ad sanguinem certauimus aduersus peccatum repugnantes.

Confidimus autem de uobis, fratres karissimi, meliora et uiciniora salutis, quia neque mors, neque uita, neque angeli, neque principatus, neque potetates, neque instantia, neque futura, neque fortitudo, neque altitudo, neque profundum, neque  creatura alia, magistro gentium docente, poterit nos separare a caritate Domini nostri Iesu Christi , et, que in ipso est, recta fide. Nolite itaque amittere confidentiam uestram, que magnam habet remunerationem. Patientia enim nobis necessaria est ad colluctationes aduersariorum, quatenus fidem intemeratam usque in finem conseruantes repromissionem percipiamus, quam repromisit his qui legitime certare deproperant . »Adhuc omnino modicum aliquantulum, 161 qui uenturus est ueniet, et non tardabit .« »Ecce enim iudex ante ianuam assistit ,« coronas hilariter promittens his qui pro eo passionibus submittuntur. Quod si subtraxerit se quis, non placebit anime sue, sed cadet de  promissione propter negationem. Nos autem non sumus subtractionis filii in perditionem, sed fidei in acquisitionem anime. »Propter quod assumite arma Dei, ut possitis resistere in die malo aduersus omnes inimicos sancte Dei Ecclesie et uestros, et induite uos lorica iustitie, calceati pedes in preparatione Euangelii pacis, in omnibus assumentes scutum fidei, in quo possitis omnia iacula nequissimi ignita exstinguere. Et galeam salutis accipite, et gladium spiritus, quod est uerbum Dei, per omnem orationem et obsecrationem radicati et fundati in solatio fratrum pro Christo Iesu Domino nostro .« »Sed et nunc, fratres, commendamus uos omnes Domino et uerbo gratie eius, qui potest perficere et dare hereditatem uobis cum  omnibus sanctis .« »Ipse autem Deus pacis et dilectionis det uobis idipsum sapere in alterutrum ,« ut uobis inuicem succurra tis et non sitis diuisi, ut unanimes uno ore, et uno corde honorificemus eum in concordia et consolatione fratrum, qui potest confirmare nos secundum Euangelium eius iuxta reuelationem mysterii eterni, temporibus scilicet perpetuis, quibus uobis futurorum gaudiorum largienda sunt munera. Summopere etiam considerare debetis, quod hi qui fratribus inuident, eosque damnare aut perdere cupiunt, per se sua dogmata destruunt; dicit enim Dominus: »Omne regnum in se diuisum non stabit ,« et omnis scientia et lex aduersum se diuisa non stabit. Ideoque necesse est ut concorditer salubres  suscipiatis hortatus, et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis, et in nullo patiamini prouidentissima canonum decreta uiolari, quatenus et Nicenorum canonum constituta, et que a nobis uel a predecessoribus nostris sunt prouide et salubriter decreta, intemerata permaneant in futuro.





INCIPIUNT DECRETA DAMASI PAPAE.



Epistola eiusdem ad Paulinum Antiochenum episcopum.


I. Quod integrum hominem susceperit sine peccato.

 II. Quod unus sit Christus ante secula ex Patre natus, et in tempore ex uirgine editus.

Dilectissimo fratri PAULINO DAMASUS,

 Per filium meum uitalem ad te scripta direxeram, tue uoluntati et tuo iudicio omnia derelinquens, et per Petrum presbyterum indicaueram me in articulo iam perfectionis eius aliqua ex parte commotum. Unde ut nullus tibi scrupulus resideret, ne uolentes forsitan Ecclesie copulari tua cautio preblanda differret fidem, misimus nostram, tam tibi, qui eius fidei communionique sociaris, quam his qui in ea subscribentes tibi et nobis per te uoluerunt sociari, dilectissime frater. Quapropter si supradictus filius meus uitalis et hi qui cum eo sunt tibi uoluerint aggregari, primum debet in ea expeditione fidei subscribere que apud Niceam pia Patrum uoluntate firmata est.

I. Deinde, quoniam nemo potest futuris uulneribus  adhibere medicinam, heresis eradicanda est, que postea in Oriente dicitur pullulasse; id est, confitendus est ipse sapientie Filius, Dei Sermo, humanum suscepisse corpus, animam, sensum, id est integrum Adam et, ut expressius dicam, totum ueterem nostrum sine peccato hominem. Sicut enim confitentes eum humanum corpus suscepisse, non statim ei et humanas uitiorum adiungimus passiones, ita et dicentes eum suscepisse et hominis animam et sensum, non statim dicimus et cogitationum humanarum subiacuisse peccato.

II. Si quis autem dixerit uerbum pro humano sensu in Domini carne uersatum, hunc catholica Ecclesia anathematizat, necnon et eos qui duos in Saluatore filios confitentur, id est unum ante incarnationem,  et aliter post assumptionem carnis ex uirgine, sed eumdem Dei Filium, et ante et postea confiteantur quicunque huic epistole subscribere uoluerint, ita tamen ut si et in ecclesiasticis canonibus quos optime nosti, et in Nicenam fidem ante subscripserint, hunc debeas absque aliqua ambiguitate suscipere. Non quod hec ipsa que nos scripsimus, non poterimus conuertentium susceptioni proponere, sed quod tibi consensus noster liberum in suscipiendo tribuat exemplum.



Synodus Romana sub Damaso papa.

Post Nicenum concilium aliud in urbe Romana postea congregatum est, quo catholici episcopi addiderunt de Spiritu sancto, quia postea is error inoleuit  ut quidam ore sacrilego auderent dicere Spiritum sanctum factum esse per Filium. Unde anathematizamus omnes qui non tota libertate proclamant eum cum Patre et Filio unius potestatis esse atque substantie. Anathematizamus quoque eos qui Sabelli sequuntur errorem, eumdem dicentes Patrem esse quem et Filium. Anathematizamus Arium atque Eunomium, qui pari impietate, licet sermone dissimili, Filium et Spiritum sanctum asserunt esse creaturas. Anathematizamus Macedonianos, qui de Arii stirpe uenientes non perfidiam mutauerunt, sed nomen. Anathematizamus Fotinum, qui Ebionis heresim instaurat, qui Dominum Iesum Christum tantum ex Maria uirgine confitetur. Anathematizamus  eos qui duos filios asserunt, unum ante secula, et alterum post assumptionem carnis ex uirgine. Anathematizamus eos qui pro hominis anima rationali et intelligibili dicunt Dei uerbum in humana carne uersatum cum ipse Filius sit uerbum Dei, et pro anima rationali et intelligibili in suo corpore fuerit, sed nostram, id est, rationalem et intelligibilem sine peccato animam susceperit atque saluauerit. Anathematizamus eos qui uerum Dei Filium extensione aut collectione et a Patre separatum in substantiuum et in finem habiturum esse contendunt. Si quis non dixerit semper Patrem, semper Filium, semper Spiritum sanctum, anathema sit. Si quis non dixerit Filium natum de Patre, id est de substantia diuina ipsius, anathema sit. Si quis  non dixerit uerbum Domini Filium, Dei Deum, et omnia posse et Patri equalem, anathema sit. Si quis dixerit quod in carne constitutus Filius Dei cum esset in terra, in celis cum Patre non erat, anathema sit. Si quis dixerit quod in passione crucis dolorem sustinuit Filius Dei Deus, et non caro cum anima quam induerat »in forma serui quam sibi acceperat, sicut ait Scriptura ,« anathema sit. Si quis non dixerit, quod in carne »quam assumpsit Christus, sedet ad dexteram Patris, in qua uenturus est iudicare uiuos et mortuos ,« anathema sit. Si quis non dixerit Spiritum sanctum de Patre esse uere ac proprie sicut Filium de diuina substantia et Deum uerum, anathema sit. Si quis non dixerit omnia posse Spiritum sanctum, omnia  nosse, et ubique esse sicut Patrem et Filium, anathema sit. Si quis dixerit Spiritum sanctum facturam, aut a Filio factum, anathema sit. Si quis non dixerit omnia per Filium et Spiritum sanctum Patrem fecisse, id est, uisibilia et inuisibilia, anathema sit. Si quis non dixerit, Patris, et Filii, et Spiritus sancti unam diuinitatem, potentiam, unam gloriam dominationem, unum regnum atque unam uoluntatem ac ueritatem, anathema sit. Si quis tres personas non dixerit ueras Patris et Filii et Spiritus sancti equales semper iubentes omnia, et continentes uisibilia et inuisibilia, omnipotentes, omnia iudicantes, omnia uiuificantes, omnia facientes, omnia saluantes, anathema sit. Si quis non dixerit Spiritum  sanctum adorandum ab omni creatura, sicut et Filium, et Patrem, anathema sit. Si quis de Patre et Filio bene senserit, de Spiritu autem sancto non recte habuerit, hereticus est.



Epistola Damasi pape ad Hieronymum presbyterum.

DAMASUS episcopus, fratri et compresbytero HIERONYMO, in Domino salutem.

Dum multa corpora librorum in meo arbitrio oblata fuissent, contigit ut et librum Psalmorum in meo animo festinus cognoscerem detineri, et memoriam capacitatis mee imbuere cogitaui, frater amantissime et in Christo semper sacerdos, rogo te, ut secundum septuaginta interpretes, et presbyteros, id est, Matthiam, et Tholomeum, Muchium  Casium, Dithronium fratrem, Simonem, et ceteros, inquantum tua poterit conscientia de LXX, inuenire uestigia nobis transmittas. Peto etiam tuam caritatem, ut, sicut a rectore tuo Alexandro cepiscopo didicisti, Grecorum psallentiam ad nos dirigere tua fraternitas delectetur, quia tante apud nos simplicitatis indago est, ut tantum in die Dominico apostoli epistola una recitetur, et Euangelii capitulum unum dicatur, nec psallendi mos tenetur, nec hymni decus in nostro ore cognoscitur. Peto ergo per fratrem compresbyterum nostrum Bonifacium, ut libeat fraternitati tue nobis aperire uestigia. Missa quinto Kalend. Nouemb. per Bonifacium presbyterum Hieronymum.





Rescriptum Hieronymi presbyteri ad Damasum papam, ubi suggerit de Gloria Patri, et Alleluia, in fine psalmorum apud Romanam Ecclesiam concinendo.


Beatissimo pape DAMASO sedis apostolice urbis Rome HIERONYMUS.

Supplex legi litteras apostolatus uestri poscentes, secundum simplicitatem LXX, Interpretum, canones, psalmographum interpretari festinem propter fastidium Romanorum ut ubi obscuritas impedit, apertius et Grece et Latine trahatur sensus. Cliens precatur ergo tuus ut uox ista psallentium in sede tua Romana die noctuque canatur, et in finem psalmi cuiuslibet siue matutinis uel uespertinis horis coniungi precipiat apostolatus tui ordo; Gloria Patri et Filio et Spiritui sancto, et reliqua. Istud carmen  laudis omni psalmo coniungi precipias, ut fides 318 episcoporum Niceni concilii in uestro ore pari consortio declaretur. Ubi autem Deus et homo honorabili uoce cantatur, Alleluia semper cum omnibus psalmis affigatur, ut omni loco communiter respondeatur nocturnis temporibus. In Ecclesia autem post resurrectionem usque sanctam Pentecostem finiatur, inter dierum uero spatia, tibi soli, Quinquagesime propter nouitatem sancti Pasche, ut uox ista laudis canatur in Aleph, quod prologus Grece, Latine autem prefatio dicitur.





Epistola Stephani archiepiscopi et trium conciliorum Africe ad Damasum papam, de priuilegio Romane sedis.

 Beatissimo Domino et apostolico culmine sublimato, sancto Patri Patrum, DAMASO pape, et summo omnium presulum pontifici, STEPHANUS archiepiscopus concilii Mauritanie, et uniuersi episcopi de tribus conciliis Africane prouincie.

Notum uestre facimus beatitudini quod quidam fratres in confinio nobis positi quosdam fratres nostros, uenerabiles uidelicet episcopos, uobis inconsultis a proprio deiiciunt gradu, uel deiicere moliuntur, cum uestre sedi episcoporum iudicia, et summorum finem ecclesiasticorum negotiorum in honore beatissimi Petri Patrum decreta omnium cunctam reseruare sententiam, inquirendi reuerentia de Dei rebus, quas omni cura et sollicitudine obseruare debemus. Maxime uero debent ab ipso presulum examinari  uertice apostolico, cuius uetusta sollicitudo est, tam mala damnare, quam reuelare laudanda. Antiquis enim regulis censitum est, ut quidquid horum quamuis in remotis uel in longinquo positis ageretur prouinciis, non prius tractandum uel accipiendum sit, nisi ad notitiam alme sedis uestre fuisset deductum, ut eius auctoritate iuxta quod fuisset pronuntiatum firmaretur, et reliqua multoties talia et his similia, que super his constituta sunt; quibus si illicite factum est, ut semper uestre sedi consuetudo fuit, festinanter occurrite et his uiriliter, ut pater pro filiis certantes, state sicut bene a Iesu, filio Sirach, dictum est, »Usque ad 162 mortem certa pro ueritate et semper Dominus Deus tuus pugnabit pro te .« »Accipere enim personam  impii non est bonum, ut declines a ueritate iudicii .« Sin minus illicita sunt hec, pateat nobis talis omnibus licentia, beatissime Pater, aut si liceat hos uel aliquos etiam minorum graduum clericos nisi canonice tempore legitimo uocatos, aut sine legitimis accusatoribus aut absque ueris et innocentibus testibus, uel nisi manifeste canonice conuictos aut semper confessos, uel a suis sedibus eiectos aut suis exspoliatos rebus uocare ad synodum, uel damnare, quia legimus eos non posse canonice ad synodum ante suam diu tenendam et gubernandam, uiribus scilicet pleniter resumptis restitutionem, suisque omnibus sibi legaliter restitutis, integerrime uocari, aut ut ueniant ad synodum, nisi sponte uoluerint imperari. Deus ergo creator omnium  conseruet longeuum apostolatum uestrum ad stabilitatem Ecclesiarum sanctarum, et orthodoxe fidei, uosque pastorem bonum, qui spiritualibus pro ouibus uestram ponitis animam, atque baculo pastorali lupos rapaces expellitis, omnibusque oppressis auxilium fertis, quod et istis atque omnibus uos semper facere optamus, sanctissime papa. Subscriptio ex alia manu. Ora pro nobis, carissime Pater.



Rescripta Damasi pape ad eosdem.

DAMASUS, seruus seruorum Dei, atque per gratiam eius episcopus sancte catholice Ecclesie urbis Rome, STEPHANO archiepiscopo concilii Mauritanie, et uniuersis episcopis Africane prouincie. Lectis fraternitatis uestre litteris, primo gratias ago quod tantorum fratrum merui benedictione frui, deinde  quod circa fratres sollicitos uos reperi, et cum eis crucem Domini deferre qui ait: »Qui uult uenire post me abneget semetipsum, et tollat crucem suam et sequatur me ,« et reliqua ad hunc modum pertinentia. Igitur quando in presenti opportune gestorum consultatione apostolicis uestra beatitudo uisceribus commota nos hortata est, tuitionem fratrum apostolica impendere auctoritate, et eorum iniuriis subuenire, dum constet eadem uos cum apostolo compassibiliter dicere: Quis infirmatur, et ego non infirmor: quis scandalizatur et non uror?  satagentes ne aliquis de his qui uobis crediti sunt a seuis bestiis laceretur, aut capiatur, pro qua re oportet iuxta uestram prudentem  commonitionem, magis aut secundum Domini diuinam preceptionem nos qui supra domum eius, hoc est uniuersalem Ecclesiam catholicam, episcopale suscepimus ministerium, sollicite uigilare, ut ne quid de sacris eius muneribus, id est apostolicis uiris, apostolorumque successoribus atque ministris quisquam nobis inconsultisque damnari. Scitis, fratres karissimi, firmamentum adeo fixum et immobile atque titulum lucidissimum suorum sacerdotum, id est omnium episcoporum apostolicam sedem esse constitutam, et uerticem Ecclesiarum, Tu es enim  Petrus et super firmamentum tuum Ecclesie columne qui episcopi intelliguntur confirmate sunt, et tibi claues regni celorum commisi, atque ligare et soluere  potestatem que in celis sunt et que in terris promulgaui. Tu profanatorum hominum et membrorum meorum, maximeque discipulorum meorum existis ut princeps et doctor orthodoxe et immaculate fidei, cuius uice hodie gratia Dei legatione pro Christo fungimur, et omnes huius sancte sedis presules eius uicem gesserunt, gerunt et gerent. Ideo omnia que innotuistis non licere mandarem, nisi uos tam pleniter instructos esse scirem quod cuncta super quibus consulitis illicita esse non dubitetis. Discutere namque episcopos et summorum ecclesiasticorum negotiorum causas metropolitanos una cum omnibus suis comprouincialibus, ita ut nemo ex eis desit, et omnes in singulorum concordent negotiis, licet; sed definire eorum atque ecclesiasticarum summas  querelas causarum, uel damnare episcopos, absque huius sancte sedis auctoritate minime licet, quam omnes appellare  et eius fulciri auxilio oportet. Nam, ut nostis, synodum sine eius auctoritate fieri non est catholicum, nec episcopus in legitima synodo, et suo tempore apostolica uocatione congregata definite damnari potest, neque ulla unquam concilia rata leguntur, que non sunt fulta apostolica auctoritate. Accusatores autem episcoporum, et testes super quibus rogastis absque ulla infamia aut suspicione uel manifesta macula, et uere fidei pleniter instructi esse debent, et tales quales ad sacerdotium eligere iubet diuina auctoritas, quoniam sacerdotes  criminari  non possunt, nec in eos testificari qui ad eumdem non debent, nec possunt prouehi ad honorem; uocatio enim ad synodum iuxta decreta Patrum canonica eius qui impetitur tam sua presentia, quam et scriptis atque apocrisiariis per spatium fieri debet congruum atque canonicum, quia nisi canonice uocatus fuerit suo tempore et canonica ordinatione, licet uenerit ad conuentum quacunque ordinatione nisi sponte uoluerit, nullatenus suis respondebit insidiatoribus, quoniam nec seculi leges hoc permittunt fieri: quanto magis diuine?

Deiectis uero atque suis rebus exspoliatis nichil uobis uerius significare queo quam sanctissimi Patres definierunt, et nostri predecessores apostolica auctoritate roborauerunt. Ita enim hec se habent,  episcopos eiectos atque suis rebus exspoliatos Ecclesias proprias primo recipere et sua eis omnia legaliter reddi sancti canones decreuerunt, et postea si quis eos accusare uoluerit, equo periculo facere sanciuerunt iudices esse decernentes episcopos recte sapientes et iuste uolentes ad tempus, diuque illis resumptis uiris et suis potestatiue fruentibus rebus, amicisque et Dei seruis sapientibus consulentibus uiris in ecclesia conuenientes ubi testes essent singulorum qui oppressi esse uidentur. Scimus enim homines inermes non posse cum armatis rite pugnare, sic nec illi qui eiecti uel suis bonis sunt exspoliati cum illis qui in suo stant gradu, et suis fruuntur amicis atque bonis, litigare rite possint. Nec seculi quoque leges hec secularibus fieri permittunt,  sed prius eiectos uel oppressos aut exspoliatos cum suis omnibus restitui iubent, et postea suo tempore, sicut lex eorum continet, ad placita uenire precipiunt, nec ulla carceris custodia appellantem arceri permittunt. Docent enim ex parte sicut nostis terrena que sunt celestia. Accusatores uero, et accusationes quas seculi leges non asciscunt nullatenus sunt in horum admittende causis, quia omne quod irreprehensibile est catholica defendit Ecclesia. Decet enim Domini sacerdotes fratrum causas pie tractare, et uenerabiliter intendere, atque eorum iudicia super sacrificia ordinare, nec proterua aut tyrannica dominatione  sed caritatiue pro Deo et fraterno amore cuncta peragere, et quod sibi quis fieri secundum  Dominicam uocem non uult, alii inferre non presumat, et in qua mensura mensi fueritis remetietur uobis. Ea uero que apostolorum predicatione et Patrum instructione precepimus semper tenere debemus, ne aliqua noua cudere, aut ad noxam fratrum intendere uideamur, sed »alterutrum onera portemus, ut iuxta Apostolum legem Domini adimplere ualeamus .« Tempus enim congruum preuideri oportet, quoniam uniuscuiusque accusate persone causa rectissime in medio producatur, quatenus grauitatem eius et consonantiam que contra Patrum decreta uel synodorum confessionem prodi minime cognoscant, quam ordinabiliter omnes intendant, ut ad eam in omnibus rationabiliter  respondeant, et iuste se uelle manifeste ostendant. Nullus autem introducatur personaliter, sed accusatores et accusati equa audiantur ratione iuxta quod gestorum ordo exigit. Accusatores uero et iudices non idem sint, sed per se accusatores, per se iudices, per se testes, per se accusati, unusquisque in suo ordinabiliter ordine. Nam inscriptio primo semper fiat, ut talionem calumniator recipiat, quia ante inscriptionem nemo debet iudicari, uel damnari, cum et seculi leges hec eadem retineant, de quibus omnibus uera semper fiat equitas, quatenus accusationis et iudicii ac testimonii mercedem per ueritatem gestorum consequi ualeant. Scriptum est enim: Abominatio Domino labia mendacia , »et testem fallacem  proferentem mendacia, et seminantem inter fratres scandala, atque litigia « ipso monente atque dicente: »Non facies calumniam proximo tuo, nec ui opprimes eum, non facies quod iniquum est, nec iniuste iudicabis, non considerabis personam pauperis, nec honores uultum potentis, iuste iudica proximo tuo ,« et »quod tibi non uis fieri alteri ne facias ,« et reliqua. Et maxime preceptum habentes apostolicum attendere nos ipsos et gregi »in quo nos Spiritus sanctus posuit episcopos regere Dei Ecclesiam, quam acquisiuit per sanguinem suum proprium .« Conuenit et iterum attendere lupos, attendere malos operarios, qui peruersa faciunt, et aduersa loquuntur, ut detrahere semper discipulis  Domini, et infamare querant, quos corrigere uos et omnes Domini sacerdotes summo studio oportet, quia peius malum non est, quam ut ciues ciuibus inuideant et sacerdotes uel clerici sacerdotibus uel pontificibus insidientur, testante etiam ueritatis uoce: »Qui uos tangit, tangit pupillam oculi mei .« Et: »Qui scandalizauerit unum de pusillis istis, melius est ut suspendatur mola asinaria in collum eius, et demergatur in profundum maris .« Et item: »Beatus qui non fuerit scandalizatus in me .« Ille proculdubio scandalizatus est in Deum, qui eius scandalizat episcopum uel sacerdotem, et multa talia que hic non inseruntur, ne nimis prolixa efficiatur epistola. Monentes quoque instruere debetis memoratos  uicinos uestros, ut a talibus se subtrahant, et que illicite contra prefixos fratres egerunt cito corrigant, et quos nobis inconsultis leserunt nobis inconsultis plena satisfactione sanent et cito reconcilient, si noluerint apostolice sedis suscipere censuram. Nam si quid fortasse in eis aut contra eos emerserat, nostrum fuerat exspectandum examen, ut nostra  aut condemnarentur auctoritate, aut fulcirentur auxilio. Neque enim suo pro libitu nostra debuerant iura peruadere absque apostolice sedis dispositione mandante. A talibus deinceps omnes se abstineant sacerdotes qui noluerint ab apostolice petre, super quam Christus   uniuersalem construxit Ecclesiam, cui episcoporum summa iudicia atque maiorum cause, sicut paulo superius memoratum est, reseruate sunt atque soli date, censura a sacerdotali honore secludi. Inducie enim accusatis in criminalibus episcopis sex mensium, uel eo amplius si necesse fuerit concedende sunt, quoniam et laicis hoc permissum nullus secularibus imbutus disciplinis ignorat, quanto magis sacerdotibus qui superiores esse eis non dubitantur?

Habetur quoque in decretis sanctorum Patrum sancitum non fore canonicum quemquam sacerdotum iudicare uel damnare antequam accusatores canonice examinatos presentes habeat, locumque defendendi accipiat, id est inducias ecclesiasticas ad abluenda crimina, etc. Nec extra propriam fiat  prouinciam primo discussionis accusatio sine apostolica preceptione, cui in omnibus causis debetur reuerentia custodiri, quoniam et antiqua docet hoc Patrum regula, in qua et imperialia pariter statuta concinunt. Criminum, inquiunt, discussio ibi agenda est ubi crimen admissum est. Nam alibi criminum reus prohibetur audiri, et alibi in canonibus precipitur. Quecunque negotia in suis locis ubi orta sunt finienda sunt, et reliqua talia et his similia, salua in omnibus apostolica auctoritate, ut nichil in his definiantur priusquam ei placere cognoscatur quia omnes fultos esse oportet, et si quid eis graue intolerandumque accideret, eius est semper exspectanda censura. Neque enim proterue aut stimulo sue cogitationis impulsus  detrahere  aut accusare presumat quemquam sacerdotum, quia iniuria eorum ad Christum pertinet, cuius uice legatione pro populo, Christi sanguine redempto, fungitur. Causas enim eorum, quia Dei cause sunt, eius esse, 163 iudicio reseruandas, qui ualet corpus occidere, et animam mittere in gehennam ; qui dicit: Mihi uindictam, et ego retribuam . Apud quem conscientia nuda est, cui non absconduntur occulta. Instruendi etiam omnes sunt, quoniam per nos illis Christus intonuit non esse ouium lupi insidias preuidere, sed pastoris . Monet ergo beatus apostolus Paulus »ne de his temere leuiterque presumatur iudicium, de quibus nemo potest uerius uel melius iudicare quam Deus . Tu, inquit, autem quare iudicas  fratrem tuum, aut cur spernis eum? Omnes enim stabimus ante tribunal. Scriptum est enim: uiuo ego, dicit Dominus. Quoniam mihi flectetur omne genu, et omnis lingua confitebitur Domino, itaque unusquisque nostrum per se rationem reddet Deo . In hoc ergo non sibi quispiam temerarios ausus usurpet, ut preter quod concordiam pertinet aliud agat unde unitas Ecclesie sic dissipetur. Non ergo leuiter quisquam assentiat in detractione, uel iudicatione, uel damnatione fratrum maximeque sacerdotum qui proximiores sunt Deo, et qui proprio ore corpus Christi conficiunt, quia ob hoc uenit ira Dei in filios diffidentie « qui Christum persequuntur in suis membris. »Nolite, fratres,  nolite effici participes eorum ,« nec communicetis peccatis talium, aut infructuosis uerbis illorum. Magis autem redarguite talium cetus, qui extendere moliuntur, quasi arcum in fratres linguas; defendite ergo, fratres, et omnes monete ut armentur contra fratrum persecutores. »Confidimus autem de uobis meliora et uiciniora saluti ,« quia »neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia, Magistro gentium docente, poterit nos separare a caritate Domini nostri Iesu Christi ,« que maxime in sacerdotibus et reliquis perficitur membris eius. Nolite itaque amittere confidentiam uestram, que magnam habet  remunerationem. Ecce enim iudex ante ianuam assistit, coronas hilariter promittens his qui pro eo fratribus auxilium ferunt et oppressis succurrunt, atque in caritate collaborant. Quod si subtraxerit se quis, non placebit Deo, sed cadit, quia non subleuauit cadentem, sed emarcuit. Non autem simus subtractionis in oppressionem, sed adminiculi in acquisitionem et supplementum fratrum. Propter quod »assumite armaturam Dei, ut possitis resistere omnibus taliter presumentibus, et induite uos loricam iustitie, et calceati pedes in preparationem Euangelii pacis, in omnibus sumentes scutum fidei, in quo possitis omnia tela nequissimi ignea exstinguere, et galeam salutis assumite, et gladium spiritus, quod est uerbum Dei, per omnem orationem et obsecrationem  « »radicati et fundati ,« ut idipsum dicatis omnes, et non sint in uobis schismata, diuidentes corpus Ecclesie, bonum et integrum in tortuosas nouitates. Monet ergo Apostolus non amplius nos inuicem temere iudicare .« Temere enim iudicat, si quis episcopum absque sedis apostolice auctoritate condemnat, cum ei, ut paulo superius prelibatum est, hoc specialiter priuilegium reseruatum sit. »Sed hoc iudicate magis, inquit, ne ponatis offendiculum fratri uel scandalum .« Patenter enim his et aliis innumerabilibus decretorum testimoniis omnibus manifestum est non debere episcopum damnari, licet eius perscrutetur opinio, donec iudicium de ore nostre apostolice auctoritatis, hoc est Principis  apostolorum cognoscatur, utpote quoniam solus et pre omnibus creditus est, atque percipere meruit a rege regum Christo Deo claues regni celorum ad aperiendum fidelibus et beneuolis hominibus in eumdem Dominum nostrum, et claudendum infidelibus et maleuolis atque suis sacerdotibus, et sancte Ecclesie suo pretioso sanguine redempte impugnatoribus siue nocentibus. Quod utique et nos facere postulauit non quod noui aliquid nunc imperatur, sed illud quod per desidiam aliquorum aut scienter aut negligenter transgreditur deinceps obseruetur ab omnibus, ut illa semper que apostolica et Patrum traditione constituta sunt sub metu irrefragabili auctoritate teneantur. Scriptum namque est in secunda ad Thessalonicenses Epistola, et ad Timotheum,  Apostolo monente: »State, et tenete traditiones uestras quas didicistis, seu per uerbum, seu per epistolam .« Item alibi per prophetam: »Esxpectaui quoque, sicut beatus Isaias intonuit, ut facerent iudicium, fecerunt autem iniquitatem et non iustitiam, sed clamorem omnes pios conturbantes ,« et hoc scire debeant, quoniam »iudicium Dei est secundum ueritatem in eos qui talia agunt, licet diuitias bonitatis Dei, et sustentationis, et patientie ignorantes, quoniam benignitas Dei ad penitentiam eos adducit, secundum duritiam autem eorum, et cor impenitens thesaurizant sibi iram in die ire, et reuelationis iusti iudicii Dei, qui reddet unicuique secundum opera eius .« Et alibi scriptum est: »Ego sum Dominus Deus uester. Non facietis iniquitatem,« »In iudicio non accipies personam hominis ,« »Neque mireris uultum potentis ,« Ab omni iniquo uerbo recedes, »Innocentem et iustum non oppugnabis, neque interficies .« Ille procul dubio facit iniquitatem in iudicio que ea sibi uindicat que ei uindicare non licet. Ideo que huic sancte sedi concessa sunt, nullus usurpare sine eius consultu presumat, qui non uult honore ecclesiastico indignus ut contemptor iudicari. Itaque oportet negligentes propulsare, sed ita ut nocentes non roborentur, et bonos improbis aut insidiatoribus fratrum resistere, ne torpore desidie oppressi taciturnitatis teneantur obnoxii. Itaque qui potest obuiare  et perturbare peruersos, et non facit, nichil aliud est quam fauere eorum impietati. Nec enim caret scrupulo societatis occulte qui manifesto facinori desinit obuiare. Sitis autem perfecti et integri in eodem sensu, et in eadem scientia firmati, ut per eam uias uestras dirigentes in eumdem inflexibiliter omnibus occurratis oppressis, quia uobis creditur Dominus, ad quem accedentes lapidem uiuum ab hominibus quidem reprobatum, et propter talium impietatem, a Deo autem electum, et honorificatum, super quem »uos tanquam lapides uiui edificamini in domum spiritualem, in sacerdotium sanctum, offerentes spirituales hostias ipsi in odorem suauitatis .« Gratum enim admodum est sacrificium Domino oppressis subuenire, quanto magis de  quibus ait: Qui uos audit, me audit: et qui uos spernit me spernit, etc. . Libat quidem Domino prospera, qui ab afflictis et oppressis pellit aduersa. Sed et nunc, fratres, »commendamus uos Deo et uerbo gratie eius, qui potest perficere, et dare hereditatem in omnibus sanctificatis .« »Ipse autem Deus pacis et consolationis det uobis idipsum sapere in alterutrum, et in ipso semper et in omnibus, ut unanimes uno ore, et uno corde honorificetis eum « in concordiam, et auxilium fratrum, »qui potens est confirmare omnes, et consolari secundum Euangelium eius et iuxta reuelationem mysterii temporibus eternis taciti ,« patefacti autem per Scripturas sanctas et patrum orthodoxorum doctrinas  secundum preceptum eterni Dei, »ad obediendum fidei in omnibus cognitis nobis « soli sapienti Deo Domino nostro Iesu Christo, cum quo Patri et Spiritui sancto, gloria, honor et imperium et potestas in secula seculorum. Amen . Dominus uos custodiat, dilectissimi fratres, incolumes semper. Data 8 Nouembris, Flauiano et Stilocone Iu consulibus.



Quod omnes de Filio Dei et Spiritu sancto, et de unitate Trinitatis male sentientes similes sint Iudeis, et de unitate Trinitatis.

Quod si quis patiatur Deum Patrem, et Deum Filium, et Spiritum sanctum deos dici, et non Deum propter unam diuinitatem, et potentiam quam credimus  esse, et scimus Patris, et Filii, et Spiritus sancti Deum, subtrahens aut Filium, aut Spiritum sanctum, ita solum estimet esse, Deum Patrem dici, aut credi unum Deum anathematizamus, omnibus imo Iudeis, quod nomen deorum in angelis et in sanctis omnibus a Deo est positum et donatum. De Patre autem et Filio, et Spiritu sancto propter unam et equalem diuinitatem non nomen deorum, sed Dei nobis ostenditur, atque indicatur, ut credimus, quia in Filio et Spiritu sancto solummodo baptizamus, et non in archangelorum nominibus aut angelorum, quod heretici, aut Iudei, aut gentiles dementes faciunt. Hec ergo est salus Christianorum, ut credentes Trinitati, id est Patri, et Filio, et Spiritui sancto in ueram solamque diuinitatem, unam et potentiam,  maiestatem, et substantiam eiusdem deitatis sine dubio credamus. Dicit quoque beatus Isaias: Propter Sion non tacebo, et propter Hierosolymam non quiescam, donec egrediatur ut splendor iustus eius, saluator eius ut lampas accendatur . Profecto catholice Ecclesie, que uera consistit Sion, ciuitas Christi celorum regis per tot annorum spatia expugnata ab aduersantibus uerbo fidei, »qui neque Deum timent, neque hominem reuerentur ,« sed incassum producentibus pias et canonicas de hoc uerbo doctrinas, dum et aduersis tantisque que in scripto et sine scripto contestationibus inuitati fuissent corrigere propriam et sepelire heresim, sicuti et per anteriorem cognitionem luculentius demonstratum est tam per libellos quam per suggestiones  reuerendissimorum sacerdotum et uenerabilium abbatum Apostolo protestante nobis »Hominem hereticum post primam et secundam correptionem euitare debeamus ,« scientes quia subuersus est huiusmodi, et delinquit proprio iudicio condemnatus, nullo modo oportet nos deinceps tacere aut quiescere, ne quoquo modo iniqui iudicemur odibilem Deo pacem amplectentes. Quoniam scriptum est: »Zelaui in peccatoribus pacem peccatorum uidens ,« et dicatur etiam de nobis: Sacerdotes mei contempserunt legem meam, et polluerunt sanctuaria mea , inter sanctum et profanum non habuere distantiam, inter pollutum et mundum non intellexerunt; sed consurgere cum Deo, et consistere prompte induentes  arma spiritus aduersus malignantes contra fidem eius, ut probemus spiritus sapienter, id est uerba illorum, si ex Deo sunt. Scriptum est enim in Ieremia: »Probatorem dedi te in populo meo robustum, et scies et probabis uiam eorum .« Multum namque nobis necessaria est uigilantia, et tantum diuinum sapientie discretionis que occulta tenebrarum reuelat ad requisitionem huiusmodi rei, et scrutationem, quoniam latet quodammodo et absconditur uixque comprehenditur dolosa existens malitia, pro eo quod sibi pietatem callide blandiatur, ut ualeat scrutantium mentem latere, quod utique sciens beatus Apostolus ait: »Nam huiusmodi pseudoapostoli operarii subdoli transfigurant se in apostolos Christi.  Sed non mirum, ipse enim Satanas transfigurat se uelut angelum lucis. Et non mirum, si ministri eius transfigurentur uelut ministri iustitie, quorum finis secundum opera eorum .« Sed et Dominus in hoc premuniens nos ait: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces. A fructibus eorum cognoscetis eos .« Ergo in idipsum ex toto corde referentes ante omnia super tali questione deprecationem, et dicentes cum Dauid: »Reuela oculos meos, et considerabo mirabilia de lege tua .« »Lucerna pedibus meis uerbum tuum, Domine, et lumen semitis meis ,« quoniam, sicut ait beatus Daniel propheta, »Sapientia et fortitudo eius sunt, dat  sapientiam sapientibus, et scientiam intelligentibus disciplinam, ipse reuelat profunda et abscondita, et nouit in tenebris constituta, et lux cum eo est, quia sapientiam et fortitudinem dedisti mihi, et ostendisti mihi que rogaui te .« Cum ope diuina uniuscuiusque persone conscripta per nouitatis commentum accusati sunt, de uenerabili scrinio obsecundantibus nobis ordinabiliter offerentibus solertius intendamus.



De chorepiscopis, et qui idem sint, aut si aliquid sint aut nichil.

Dominis uenerabilibus fratribus, PROSPERO Numidie prime sedis episcopo, LEONI, REPARATO, ALEXANDRO, BENEDICTO, RUFO, et omnibus ceteris, ubique in recta sancta et apostolica fide consistentibus orthodoxis  episcopis, DAMASUS.

Licet, fratres karissimi, uobis sint nota Patrum decreta, mirari tamen non possumus uestram solertiam circa instituta maiorum, ut cuncta que possunt 164 aliquam recipere dubitationem, ad nos quasi ad caput, ut semper fuit consuetudo, deferre non desinatis, ut inde capiatis responsa unde accepistis institutionem et normam recte uiuendi. Unde et uos non immemores canonum esse recordamur, qui et ipsum fieri precipiunt non ut uobis scientie ecclesiastice regule aliquod desit, sed ut auctoritate sedis apostolice fulti in nullo ab eius deuietis regulis.

Igitur de chorepiscopis de quibus nos consulere quale sit eorum ministerium, aut quid eis agere liceat, aut quam auctoritatem habeant, uel si licet eos  fieri an non, quia audiuimus eos iam esse prohibitos, aut quid de eis, qui iam ordinati reperientur agendum sit, nil uobis certius respondere uidetur quam olim a predecessoribus nostris decretum reperimus, ut eis ad ueniam nichil prorsus ad aliud reseruetur quam priuatio sacri ministerii quod illicite assumpserunt, quia prohibiti tam ab hac sacra sede quam a totius orbis fuerant episcopis. Nimis ergo eorum institutio improba, nimis est praua, quia ut hi de summo sacerdotii ministerio aliquid presumant omni auctoritate caret, et sacris canonibus inuenitur esse contrarium, atque ad totius Ecclesie perturbationem superba et superflua tendit elatio, et uacuum est et inane quidquid in  predicto sacerdotii summi egerunt ministerio. Quod ipsi idem sint qui et presbyteri sufficienter inuenitur qui ad formam et exemplum septuaginta inueniuntur prius instituti. Sed quia, Deo gratias, modo necessarii, sicut in primitiua Ecclesia propter studium quod erga pauperes exigebant, non sunt, et quia illicita presumebant, et quod agebant actum non erat, et propterea multi in securitatem lapsi ecclesiastico fraudabantur et frustrabantur ministerio, ideo tam ab hac sancta sede  quam ab omnibus totius orbis episcopis a pontificalibus sunt remoti officiis. Nam, ut nobis relatum est, quidam episcoporum propter suam quietem eis plebes suas committere non formidant, et ut illicita atque prohibita agant, id est, ea que solis pontificibus  debentur sibi usurpant, et ipsi in sua quiete torpent, et curam sibi a Deo commissam negligunt, cum Dominus dicat: »Bonus pastor animam suam ponit pro ouibus suis, et uocat eas nominatim, et cognoscit suas, et sue agnoscunt eum .« Et item: »Sicut nouit me Pater, et ego agnosco Patrem, et animam meam pono pro ouibus meis .« De mercenario autem quid dicat bene nostis, quia »uidit lupum uenientem, et dimittit oues, et fugit, et lupus rapit, et dispergit oues« , et reliqua Pro talibus uero negligitur cura Ecclesie, et eius status perturbatur, et ideo sunt prohibiti, intantum ut si aliquis ex his reperti fuerint, a proprio decidant gradu. Illi namque episcopi, qui talia sibi presumunt, uidentur mihi esse meretricibus  similes, que, statim ut pariunt infantes suos, aliis nutricibus tradunt educandos, ut suam citius libidinem explere ualeant; sic et isti infantes suos, id est populos, sibi commissos aliis educandos tradunt, ut suas libidines expleant, id est, ut suo pro libitu secularibus curis inhient, et quod unicuique uisum fuerit liberius agant; pro talibus enim anime negliguntur, oues pereunt, morbi crescunt, hereses et schismata prodeunt, Ecclesie destruuntur, sacerdotes uitiantur, et reliqua mala proueniunt. Non taliter Dominus docuit, nec apostoli instituerunt, sed ipsi qui curam suscipiunt ipsi peragant, et ipsi proprios manipulos Domino representent. Nam ipse ouem perditam diligenter quesiuit, ipse inuenit, ipse propriis humeris reportauit, nosque idipsum facere  perdocuit. Si ipse pro omnibus tantam curam habuerit, ipse docuit, ipse curauit, ipse sanauit, ipse propriis humeris reportauit, atque intantum dilexit, ut etiam animam suam multas sustinens iniurias, multa opprobria, multasque passiones pro nobis traderet. Quod nos miseri et desides dicturi sumus, qui etiam pro ouibus nobis commissis curam impendere negligimus, et aliis eas deducandas tradimus? Corrigantur hec, fratres, necesse est, quia qui plus laborat maiorem mercedem accipiet. Nam non amplius quam duos ordines inter discipulos Domini esse cognouimus, id est duodecim apostolorum, et septuaginta discipulorum. Unde iste tertius processerit funditus ignoramus, et quod ratione caret  exstirpare necesse est. Quod enim episcopi non sint qui minus quam a tribus sunt ordinati episcopis omnibus patet, quoniam, ut bene nostis, prohibitum a sacris est Patribus, ut qui ab uno uel a duobus sunt ordinati episcopis, nec nominentur episcopi. Si nomen non habent qualiter officium habebunt? Quidquid enim inter episcopos, aut de rebus ad eos solummodo pertinentibus egerint, necesse est, ut superius iam prelibatum est, ut irritum fiat, quia quod non habent, dare nequaquam possunt, presertim cum nullum ex septuaginta discipulis, quorum speciem isti antequam prohiberentur, ut superius memoratum est, in Ecclesia gerebant, nil de hoc quod apostolis eorumque successoribus specialiter debebatur, legitur assumpsisse,  nec in lege Domini que Moysi ab ipso Domino legitur dictata, de his que summis sacerdotibus, id est Moysi, et Aaron erant specialiter concessa, filii Aaron quidquam presumant. Nulli enim dubium est, quod Moyses et Aaron soli, precipiente Domino, in tabernaculo Dei erigebant altare, soli ungebant, soli sacerdotes sacra unctione instituebant, et alia que ad summum sacerdotium pertinebant, de quibus sufficienter in diuinis legitur litteris, agebant, quoniam summi Domini sacerdotes erant, sicut de eis scriptum est: »Moyses et Aaron in sacerdotibus eius ,« sic et modo, quia umbra legis transiit, et lux Euangelii in nos Dei gratia manifeste coruscat, de his que in summis sacerdotibus, id est episcopis quorum figuram Moyses et  Aaron tenuerunt, illi qui septuaginta discipulorum formam gestant, in quorum uidelicet typo filii Aaron erant nichil presumere debent, sicut nec illi quidquam de summi sacerdotii ministerio attingebant. Nam quod chorepiscopi antequam prefato prohiberentur tenore ad formam septuaginta instituti erant, canon sufficienter manifestat, ubi ait: Chorepiscopi quoque ad exemplum et formam septuaginta uidentur esse, et reliqua. Nec illud pretereundum nobis uidetur, quod alibi in canonibus expressum est: Qui in uicis et possessionibus chorepiscopi nominantur, quamuis manus impositionem episcoporum perceperint, et ut episcopi consecrati fuerint, et cetera.

Nec ab re dictum perpendo, quanquam manus  impositionem episcoporum perceperint, cum episcoporum nomen pluralem in se contineat numerum, et apud grammaticos pluralis sit genitiuus, ut detur enim mihi quod tunc non ab uno, sed a pluribus ordinabantur, quia nullatenus diceret episcoporum, si ab uno fieret talium ordinatio, cum episcoporum pluraliter dictum sit. Cum autem dixit chorepiscopum, profecto uillanum uoluit intelligi episcopum; et si uillanus, quid agit in ciuitate, cum in una ciuitate duo omnino prohibeantur esse episcopi? Et si in uilla et in eo loco ubi antea episcopi non fuerunt, cum et in modica ciuitate, uel in uilla, aut castello episcopus fieri prohibeatur, et in omnibus omnino locis, ubi antea episcopi non fuerunt, ne  uilescat auctoritas et nomen episcopi fuerint constituti, quid, rogo, erunt? Ecce nec locus cum ordinatione concordat, nec ordinatio cum loco. Quoniam si episcoporum manus impositionem perceperunt, et ut episcopi sunt consecrati, ubi sunt consecrati ad uillam, quia chore uilla est apud Grecos, et qualiter ad uillam, si nec in castello, aut in modica ciuitate licet fieri, rogo ut promatis, et si promere non potestis, quia scio per rationem, aut plenam auctoritatem minime potestis, digitum ori imponite, et eos omni auctoritate carere non dubitate, scilicet quia tria obstant quibus eorum cassatur actio uel institutio. Unum, quod ab uno episcopo ordinari solent, in quo eorum ordinatio a canonibus discordat, qui per manus episcoporum eos institui iubent.  Aliud, si a pluribus episcopis sunt ordinati, et aut in uilla, aut castello, seu in modica ciuitate, aut omnino non in eo loco prefixi, quo iuste episcopi fieri debent, aut dudum non fuerunt ubi non uilescat auctoritas, et nomen episcopi, aut si in ciuitate cum altero episcopo, cum, ut predictum est, in una ciuitate duo non debeant consistere episcopi. Tertium si absolute fuerint instituti, sicut de quibusdam audiuimus, que omnia episcopali omnino carent auctoritate. Et illud adhuc restat, quod eorum ordo non habet in diuinis litteris auctoritatem, quia, ut prefixum est, ordines sunt duo tantum primi in Ecclesia, id est apostolorum, et septuaginta discipulorum. Sane si nec episcopi sunt, quia pro prefatis causa episcopi esse non possunt, nec presbyteros  se nominari uolunt, quia amplius esse ambiunt, atque plusquam septuaginta discipulorum fecissent, ad quorum formam, ut paulo superius prelibauimus, hi antequam prohiberentur a quibusdam stultis, et »sua querentibus, non que Christi Iesu « instituebantur, presumere tentant, et illicita atque prohibita agere presumunt, nec hoc dici se uolunt quod sunt, rogo ut manifeste prodatis quid sint, quoniam aut aliquid sunt, aut nichil. Nam manifeste patet, quoniam episcopi non sunt, et si episcopi non sunt, et presbyteri esse despiciunt, quid erunt? Aut aliquid prorsus erunt, aut nichil, quia nichil potest esse nisi habeat unde sit, et si non habeat unde sit, aut unde originem ducat, nec auctoritatem habet, nec stare rite poterit, quia  inane est, et ut destruatur, et cadat necesse est, quoniam nichil est, et in nichilum reputabitur. Si uero nichil ex his sunt, que superius memorauimus, tunc necesse est ut nichil sint ex his que sacerdotibus debentur, et ideo nec in sacerdotali catalogo habeantur, nisi tantum, ut primo commemorauimus, ut pro misericordia illis qui humiliter hoc ferre uoluerint, nec amplius ambierint, et per scriptum propria manu subter corroboratum idipsum confirmauerint, hoc solummodo concedatur, ut inter sacerdotes locum habeant, et ministerio presbyterorum contenti sint, atque mense Domini tantummodo participes existant. Amplius autem qui ambire uoluerint, nec hoc retineant, ut sacerdotes  sint, sed omni ecclesiastico funditus priuentur honore. Quod uero eis non liceat sacerdotes consecrare, nec diaconos, aut subdiaconos, nec uirgines, nec altare erigere, nec ungere, aut sacrare, nec ecclesias dedicare, nec chrisma conficere, nec chrismate baptizatorum frontes signare, nec publice quidem in missa quemquam penitentem reconciliare, nec formatas epistolas mittere, nec populum benedicere, nec ante episcopum in baptisterio aut in sacrario introire, nec presente episcopo infantem tingere aut signare, nec penitentem sine preceptione episcopi sui reconciliare, nec eo presente, nisi illo iubente, sacrum corporis et sanguinis Christi conficere, nec eo coram posito populum docere, aut salutare, nec plebem exhortari. Que  omnia solis pontificibus deberi tam ex superioribus quam ex aliis Patrum constitutis, aut sacris canonibus edocti estis, et si necesse est, quibusdam munus [f., minus] scientibus doceri pleniter, et instrui possunt, ut per hoc et discretio graduum, et dignitatis fastigium summorum pontificum demonstretur. Similiter et de presbyteris hec habeantur, ut sine iussu proprii episcopi nil agant, quia quod rarum est hoc et pulchrius esse uidetur. Et si nomen uilescit pontificum, omnis status perturbatur Ecclesie. Triplex itaque in hac parte reatus est: quod et prohibita agunt; et quod sacrum ministerium talis consortii uilitate polluitur: et episcoporum quantum ad illicite usurpationis temeritatem pertinet iura soluuntur.

 Quod autem solis apostolis eorumque successoribus proprii sit officii tradere Spiritum sanctum, liber Actuum apostolorum docet, presertim cum nullus ex septuaginta discipulis, quorum isti in Ecclesia speciem gerunt, legatur donum sancti Spiritus per manus impositionem  tradidisse. Hec ergo, quia omni carent ratione, nullus deinceps usurpet, aut consentiat sacerdotum qui noluerit a 165 nostro sacerdotali collegio separari. Nec quod a nobis exstinguitur, et a predecessoribus nostris ac reliquis, ut dictum est, totius orbis episcopis iam exstinctum est, apud aliquos tenebrosis seminetur radicibus; sed, que male pullulasse noscuntur, radicitus euellantur, ne messem Dominicam ulla corrumpant zizania. Ita enim fructum uberem Domini  sacerdotes prestabunt, si ea que natam segetem enecare consuerunt radicitus amputentur. Cesset ergo tot iudicibus prohibita et damnata presumptio, nec imitentur summi sacerdotes mulieres meretrices, que infantes suos prefata uoluptate aliis ad nutriendum tribuunt, sed ipsi Domino suo nutriant, ipsi fructum cum usura reddant, fructuososque manipulos et cum gloria representent. Nam si Dominus leprosos inter ceteras ouium suarum curas tetigit et mundauit, cur nos eadem agere dedignamur? aut cur nos ipsi qui pastorale officium suscepimus aliis alendas tradimus? maxime cum Dominus Petro preceptori nostro dixerit: »Si diligis me, pasce oues meas,« et multa talia et his similia . Nam benedictio quam predicti corepiscopi ante suam prohibitionem per manus impositionem dabant, magis nobis uidetur uulnus inferre quam salutem, et illi qui pontificatus apicem habebant, quomodo ea que non habebant dare poterant, quoniam nichil danti erat quod ipse possit accipere? aut quis hominum, licet more humano loquamur, dare potest quod non habet? Presertim cum pontifices non erant, ea que solis pontificibus debentur, dare non poterant. Et propterea magis uulnerabant capita que per manus impositionem tangebant, cum ea que eis collata non erant per aliquam benedictionem darent. Et ideo quidquid ex supradictis ministeriis pontificalibus presumebant irritum erat, et nichil tactis perficiebant, sed magis iuxta prophetam  »maledictionem pro benedictione, si ratum est dicere, conferebant .« Quapropter per illam illicitam manus impositionem, ut paulo superius prelibauimus, uulneratum caput illi qui uidebantur aliquid accepisse habebant. Et ubi uulnus infixum est, necesse est medicinam adhibere qua infixa sanetur macula, id est, reiterari necesse est, quod legitime actum, aut collatum minime approbatur, si perfectum esse debebit. Nam quomodo honorem possit retinere qui ab illo acceperit, qui potestatem dare legitime non habuit, inuenire non possum, cum ille qui honorem pontificalem non habuit, pontificalia non potest iura tribuere, nec hoc sibi poterant uindicare, cuius capaces per hoc quod illis obstiterat non fuerit. Huius ergo discussionis curam  nobis specialiter uindicantes ita misericordiam rogamus ut si qua forsitan his commissa sunt corrigantur, ne talia liceat ultra committi, et ne qua excusatio de ignoratione nascatur, quia ut nobis gratulationem facit Ecclesiarum status salubri dispositione attributus, uel adornatus, ita non leui nos merore contristat quoties aliquid contra instituta canonum uel ecclesiasticam disciplinam presumptum, aut commissum cognoscimus. Que si non qua debemus uigilantia resecemus, illos qui nos speculatores esse uolunt excusare non possumus, si eius Ecclesiam que nobis generaliter commissa est in quantum preualemus puram a tam illicitis superstitionibus non custodiamus, quia non aliter unus  grex, et unus pastor sumus, nisi quemadmodum Apostolus docet idipsum dicamus omnes, »simus autem perfecti in eodem sensu et in eadem sapientia .« Nec aliter ueri discipuli Domini erimus, nisi radicem amaritudinis sursum germinantem, sicut hec, ut asseritis modo, facit ne nocere ualeant ut episcopale ministerium uilescere faciat per eorum negligentiam, id est omnium sacerdotum, qui euellere mala, et meliora plantare sunt ab eo prepositi, unusquisque pro uiribus exstirpare festinet, et ipse qui pro suis ouibus est eterno iudici rationem redditurus eas fouere et educare decertet. Si Domini desideramus esse discipuli, ipsius imitemur uestigia, ut de nobis dicatur: »Ego sum pastor bonus, et cognosco oues meas, et uoco  eas nominatim, et cognoscunt me mee, et reliqua .« Et iterum, monente Dominice uocis imperio, quo beatissimus apostolus Petrus trina repetitione mystice sanctionis imbuitur, ut Christi oues, qui Christum amat diligenter, et cum magna cura pascat, quoniam ipsius sancte sedis cui  amore et reuerentia coarctamur, ut tante superstitionis, que nulla  fulcitur auctoritate, periculum, quantum possumus, declinemus, ne beati magistri nostri, et summi apostoli dilectio, qua se amatorem Dei esse testatus est, uana inueniatur in nobis, quoniam omnis negligenter pascens toties sibi commendatum Dominicum gregem conuincitur summum non amare pastorem, nec eius se uelle  discipulum fieri, cuius exempla negligit imitari, nam gratia prorsus maior acquiretur, si de commissis ouibus lucrum offerat Domino sollicitudo pastoris. Nam et beatum Iacob, qui pro uxoribus diu seruierat, dixisse meminimus: »uiginti annis fui tecum. Oues tue et capre steriles non fuerunt, arietes gregis tui non comedi, nec captum a bestia ostendi tibi. Ego damnum omne reddebam, et quidquid furto perierat a me exigebas, die nocteque estu urebar et gelu, fugiebat somnus ab oculis meis .« Si ergo laborat et uigilat qui pascit oues Laban, quanto labore, quantisque uigiliis debet intendere qui pascit oues Dei? Sed in his omnibus ipse nos instruat, qui pro suis dedit ouibus animam, et adiuuet nos ut de his qui nobis commissi  sunt, fructum multiplicem ac mensuram supereffluentem ad eterna gaudia reportare concedat, tantusque uos beati Petri apostolorum principis amor incendat, ut in ouili ipsius, cui omnes creature sunt tradite, omnes taliter errantes, et illicita atque prohibita presumentes sanctis uestris studiis summo reintegrare cum desiderio festinetis, qualiter anime pretioso Christi sanguine redempte eorum non pereant deceptione.

Restat enim quod per ostium hi nequaquam subintrarunt, quia non habebant ostium per quod ingrederentur, quia ut dictum est: Si nec episcopi sunt, et plusquam presbyteri esse ambiunt, per quod ostium intrabunt? cum hi tantum duo ordines in Ecclesia leguntur, nec amplius ad pastorale officium  aliquod patet ostium per quod pastor intret. Audite, fratres, non me, sed ipsam dicentem ueritatem: »Qui non intrat per ostium in ouile omnium, sed ascendit aliunde, hic fur est et latro ,« et reliqua Cum etiam egregius predicator dicat: »Fundamentum enim aliud nemo potest ponere preter id quod positum est .« Cum predicta duo fundamenta in Ecclesia tantum inueniantur posita, quidquid amplius positum in his inuenitur, stare nullatenus poterit; et ideo cum omnibus suis fundamentis et actionibus, atque radicibus, ut euellatur necesse est, ita ut amplius pullulare nec germinare ualeat. Non ergo generet, et non faciat uobis, fratres, toties repetita locutio fastidium,  quia summa necessitas est, sepius prohiberi quod toties a uobis ut cognouimus illicite usurpatur, et quoniam ueritas sepius exagitata magis splendescit ut lumen, et quod toties repetendo admonetur, nimis usurpatur. Super his enim multa iam ab antecessoribus nostris dicta sunt, a quibus ipsi sicut nunc a nobis, ita olim ab eis damnata et prohibita sunt. Ideo, sepius repetentes omnes monemus ut uitentur huiusmodi, et a talibus se abstineant, qui noluerint una cum eis a sacerdotali ministerio, ut rebelles fieri alieni, quod ita demum probare poterimus, si tales exstirpare, et non eis fauere decertaueritis, et ita in postmodum de tali re querela cessabit, quia contumelie studio fit, quidquid interdictum toties usurpatur. Omnia hec decretalia et  cunctorum decessorum nostrorum constituta, que de ecclesiasticis ordinibus et canonum promulgata sunt disciplinis, ita uobis et omnibus episcopis ac cunctis generaliter sacerdotibus custodiri debere mandamus, ut si quis in illa commiserit, ueniam sibi deinceps nouerit denegari, quoniam occurreret ueritas, si falsitas displiceret, et merito nos qui summa Ecclesie tenere debemus gubernacula causa respicit, si silentio faueamus errori. Data Kalendas Iunii, Libio et Theodosio Iu cc. consulibus.



Item de sacerdotibus qui de ecclesiis suis ad alias migrant ecclesias.

Eos autem sacerdotes qui de ecclesiis suis ad alias migrauerunt, tandiu a communione nostra habemus alienos, quandiu ad eas redierint ciuitates, in  quibus primum sunt constituti, quoniam si alius alio transmigrante in locum uiuentis ordinatus est, tandiu uacet sacerdotii dignitate qui suam deseruit ciuitatem, quandiu successor eius quiescat in Domino.



Item epistola Damasi et episcoporum qui ad eum in Romanam urbem ex Italia et Gallia conuenerant.

DAMASUS et ceteri episcopi Rome congregati, dilectissimis fratribus in Illyrico constitutis episcopis, in Domino salutem.

Credimus sanctam fidem uestram in apostolorum eruditione fundatam hanc tenere, et hanc populis uniuersis exponere, que uidelicet a constitutis Patrum nulla ratione dissentit, per quos iustum est  ceteros erudiri. Sed relatione Gallicanorum, et uenerandorum fratrum quosdam heresibus fauere cognouimus. Quod malum non solum cauere debent episcopi, sed etiam reluctari contra ea que gesta sunt imperitia, aut simplicitate quorumdam prauis interpretationibus deceptorum. uariis ergo doctrinis non decet labefactari, sed magis Patrum nostrorum laborare sententiis. Auxentium ergo Mediolanum precipue in hac causa damnatum esse liquet. Unde iustum est uniuerso Romanorum orbe doctores legis ea que legis sunt sapere, et non fidem doctrinis uariis maculare. Itaque dum primum hereticorum cepisset nequitia pullulare, sicut etiam nunc blasphemia pullulare patet Arianorum, tunc Patres  nostri, trecenti decem et octo electi, habito tractatu in urbe Nicena, hunc murum fortissimum contra arma diabolica statuerunt, et hoc remedio uenena mortifera sunt depulsa, ut Pater et Filius unius diuinitatis, unius uirtutis, uniusque magnitudinis debeat credi, uniusque essentie siue substantie simul et Spiritus sanctus. Aliter enim sapientes alienos esse a nostra communione iudicauerunt. Quem terminum salutarem adorabilemque deliberationem corrumpere quidam aliis cogitationibus, atque temerare uoluerunt, sed in ipso principio ab his ipsis qui in Arimino reuocari, aut retractare compellebantur, usque ad hoc causa correpta est ut confiterentur alia sibi circumuentione subreptum, aut certe quia non intellexerunt Patrum sententie in Nicena  constitute hoc esse contrarium, neque enim preiudicium aliquod fieri potuit, per numerum Arimino congregatum, quando constat neque Romanum episcopum cuius ante omnia decebat eos exspectare decretum, neque uincentium qui tantis annis episcopatum inuiolabiliter custodiuit, neque alios talibus prebuisse consensum, maxime dum  isti ipsi qui per conuentionem declinasse uidebantur, ipsi denuo utentes meliori consilio hec sibi displicere testati sunt. Perspicit itaque uestra salubritas hanc solam fidem que Nicea apostolorum auctoritate fundata est esse perpetua firmitate seruandam, et simul orientales hoc facere nobiscum qui se catholicos esse cognoscunt, occidentales etiam gloriari. Credimus autem languentes  in isto conamine non tarde a nostra separandos esse communione, et ab eis episcopatus nomen auferri, quatenus populi eorum liberati errore respirent. Nullo enim modo a deceptione poterunt corrigere populum, qui deceptionis laqueo detinentur. Concordet etiam cum omnibus Dei sacerdotibus etiam caritatis uestre sententia in qua uos fixos ac firmos existere iudicauimus. Si ergo nos uobiscum recte credere debemus, 166 uestre nos caritatis litteris letificate reciprocis. ualete, fratres karissimi. Data XuII Kalendarum Nouembris, Siritio et Ardabure Iu cc. consulibus.



Item epistola Damasi ad episcopos Italie.

Uniuersis episcopis per Italie prouincias constitututis, DAMASUS episcopus in Domino salutem.

 Optaueram, dilectissimi, pro nostri caritate collegii omnes Domini sacerdotes, sicut in primitiua fuit Ecclesia, »unum esse cor et animam unam ,« atque in una deuotione persistere, nec quemquam sacerdotum gratia, aut formidine secularium deprauari, aut a uia ueritatis quoquo modo abscedere. Sed quia multa, que corrigi possunt, proueniunt, exsuperat culpas delinquentium miseri cordia Dei, atque ideo suspenditur ultio, ut possit locum habere correctio. Relatum est enim ad sedem apostolicam uos accusationes fratrum per scripta suscipere absque legitimo accusatore. Quod deinceps in omni orbe terrarum fieri apostolica auctoritate prohibemus, et quod nuper factum est absque ulla  retardatione corrigere rogamus, nec unquam prius per scripta eorum qui accusantur causam discutere, nisi per querelarum institutiones uocati canonice ad synodum ueniant, et presens per presentem agnoscat ueraciter, et intelligat que ei obiiciuntur. Quod bene et per sapientiam Salomonis dicitur: »Antequam scruteris ne reprehendas, intellige prius, et tunc increpa, antequam audieris ne respondeas .« Et licet aptissima sit contrariorum reprehensio, uerumtamen oportet his qui elati sunt ad eorum examinationem ordinem seruari ab his qui secundum Deum perscrutari deputati sunt, quatenus ita cum operatione cooperante inueniamus, et confessorem Deum qui dicit: »Ubi duo sunt uel tres congregati in nomine meo, ibi sum in medio eorum  .« Nam et Dominus noster iehsu Christus Iudam furem esse sciebat, sed quoniam non est presentialiter accusatus, ideo non est eiectus. Nec uos ullo modo agere oportet, quod ille noluit  facere, leges enim seculi accusatores presentes exigunt, et non per scripta absentes. Unde canonica Patrum constituta non semel, sed sepissime clamant nec accusationes, nec testimonia ulla per scripta posse proferri, nec de aliis negotiis quicunque testimonium dicant, nisi de his que sub presentia eorum esse noscuntur. Similiter et qui alium accusare elegerit, presens per se et non per alium accuset, scriptione uidelicet premissa, neque ullus unquam iudicetur, antequam legitimos accusatores presentes habeat, locumque defendendi accipiat ad abluenda crimina. Curandum quoque est ne ita quisquam subrepat, faciatque citius quod non licet. Omnipotens Deus hec uos et cuncta diuina mandata et apostolica precepta custodientes in cunctis actibus uestris celestis  brachii extensione protegat, atque ad celestis remunerationem patrie cum multiplici animarum fructu perducat. Amen. Data III Idus Aprilis, Siricio et Ardabure Iu cc. consulibus.





INCIPIUNT DECRETA SIRICII PAPAE.


     1. De Arianis catholicis non baptizandis.
    2. Ut preter Pascha et Pentecosten baptismus non celebretur.
    3. De apostatis ab Ecclesia separandis.
     4. Non liceat alterius sponsam in matrimonium sociari.
    5. De his qui acceptam penitentiam minime seruauerunt.
    6. De monachis et uirginibus propositum non seruantibus.
    7. De ministris incontinentibus.
    8. Quales debeant ad clericatus officium peruenire.
    9. De his qui grandeui ad sacram militiam conuertuntur.
    10. De clericis qui ad secundas nuptias transeunt ut deponantur.
    11. De feminis que cum clericis debeant habitare.
     12. De monachorum promotione ad clerum.
    13. De clericis ut penitentiam per impositionem manus sacerdotum accipiant.
    14. De penitentibus et bigamis seu uiduarum maritis, ut non permittantur ad clericatus ordinem admitti.





Incipit epistola Siricii pape ad Cumerium Tarraconensem episcopum.

SIRICIUS CUMERIO Tarraconensi episcopo salutem.

Directa ad decessorem nostrum sancte recordationis Damasum fraternitatis tue relatio iam me in sedem ipsius constitutum, quia sic Dominus ordinauit, inuenit. Quam cum in conuentu fratrum sollicitius legeremus, tanta inuenimus que reprehensione et correctione sunt digna, quanta optaremus laudanda  cognoscere. Et quia necesse nos erat in eius labores curasque succedere cui per Dei gratiam successimus in honorem, facto ut oportebat primitus mee prouectionis indicio, ad singula prout Dominus aspirare dignatus est, consultationi tue responsum competens  non negamus, quia officii nostri consideratione non est nobis dissimulare, non est tacere libertas, quibus maior cunctis Christiane religionis zelus incumbit. Portamus onera omnium qui grauantur, quinimo hec portat in nobis, beatus apostolus Petrus, qui nos in omnibus  administrationis protegit et tuetur heredes.

CAP. I. Prima itaque pagine tue fronte signasti baptizatos ab impiis Arianis plurimos ad fidem catholicam festinare, et quosdam de fratribus nostris eos denuo baptizare uelle, quod non licet, cum hoc fieri et apostolus uetet, et canones contradicant, et post cassatum Ariminense concilium missa ad prouincias a uenerande memorie predecessore meo  Liberio generalia decreta prohibeant: quod nos cum Nouatianis aliisque hereticis, sicut est in synodo constitutum, per inuocationem solum septiformis Spiritus, et episcopalis manus impositionem catholicorum conuentui sociamus, quod etiam totus Oriens Occidensque custodit, a quo tramite uos quoque post hec minime conuenit deuiare, si non uultis a nostro collegio synodali separari sententia.

II. Sequitur de uniuersis baptizandorum temporibus, prout unicuique libitum fuerit, improbabilis et emendanda confusio, que a nostris consacerdotibus, quod commoti dicimus, non ratione auctoritatis alicuius, sed sola temeritate presumitur, ut passim ac libere natalitiis Christi, seu apparitionis, necnon et apostolorum, seu martyrum festiuitatibus innumere  plebes baptismi mysterium consequantur,  cum hoc sibi priuilegium apud nos et apud omnes ecclesias Dominicum specialiter cum Pentecoste sua Pascha defendat; quibus solis per annum diebus ad fidem confluentibus generalia baptismatis tradi conuenit sacramenta, his duntaxat electis qui ante quadraginta, uel eo amplius dies nomen dederint, et exorcismis quotidianisque orationibus atque ieiuniis fuerint expiati, quatenus apostolica impleatur illa preceptio, ut »expurgato fermento ueteri noua incipiat esse conspersio .« Sicut sacram ergo paschalem reuerentiam in nullo dicimus esse minuendam, ita infantibus qui nondum loqui potuerint per etatem, uel his quibus in qualibet necessitate opus fuerit, sacri unda baptismatis omni uolumus celeritate succurri, ne ad nostrarum perniciem tendat  animarum, si negato desiderantibus fonte salutari, exiens unusquisque de seculo, regnum perdat et uitam. Quicunque etiam discrimen naufragii, hostilitatis incursum, obsidionis ambiguum, uel cuiuslibet corporalis egritudinem desperationis inciderint, et sibi unico credulitatis auxilio poposcerint subueniri, eodem quo poscunt momento temporis expetite regenerationis premia consequantur. Hactenus erratum in hac parte sufficiat, nunc prefatam regulam omnes teneant sacerdotes, qui nolunt ab apostolice petre super quam Christus uniuersalem construxit Ecclesiam, soliditate diuelli.

III. Adiectum est etiam quosdam Christianos ad apostasiam  transeuntes, et idolorum cultu ac sacrificiorum contaminatione profanatos,  quos a Christi corpore, et sanguine quo dudum redempti fuerant nascendo iubemus abscindi, et si resipiscentes forte ad lamenta fuerint aliquando conuersi, his quandiu uiuunt agenda penitentia est, et in ultimo fine suo reconciliationis gratia tribuenda, quia dicente Domino: »Nolumus mortem peccatorum, sed ut conuertantur et uiuant .«

Iu. De coniugali autem uetatione requisiti, si desponsatam alii puellam, alter in matrimonium possit accipere, hoc ne fiat omnibus modis inhibemus, quia illa benedictio quam nupture sacerdos imponit, apud fideles cuiusdam sacrilegii instar est, si ulla transgressione uioletur.

u. De his uero non incongrue dilectio tua apostolicam  sedem credit consulendam, qui acta penitentia tanquam canes ac sues ad uomitus pristinos et uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiuere concubitus. Quorum professam incontinentiam generati post absolutionem filii perdiderunt, de quibus iam, quia suffugium non habent penitendi, id duximus decernendum, ut sola intra ecclesiam fidelibus oratione iungantur, sacris mysteriorum celebritatibus, quamuis non mereantur, intersint; a Dominice autem mense conuiuio segregentur, ut, hac saltem districtione correpti, et ipsi in se sua errata castigent, et aliis exemplum tribuant, quatenus ab obscenis cupiditatibus retrahantur, quibus tamen  quoniam carnali fragilitate ceciderunt uiatico munere cum ad Dominum ceperint proficisci, per communionis gratiam uolumus subueniri. Quam formam et circa mulieres que se post penitentiam talibus pollutionibus deuinxerunt, seruandam esse censemus.

uI. Preterea monachorum quosdam atque monacharum, abiecto proposito sanctitatis, in tantam protestaris demersos esse lasciuiam, ut prius clanculo uelut sub monasteriorum pretextu illicita ac sacrilega se contagione miscuerint. Postea uero in abruptum conscientie desperatione producti, de illicitis complexibus libere filios procreauerint, quod et publice leges et ecclesiastica iura condemnant, has ergo impudicas detestabilesque personas a monasteriorum  cetu ecclesiarumque conuentibus eliminandas esse mandamus, quatenus retruse in suis ergastulis tantum facinus continua lamentatione deflentes, purificatorio possint penitudinis igne decoqui, ut eis uel ad mortem solius misericordie intuitu per communionis gratiam indulgentia subuenire possit.

uII. ueniamus nunc ad sacratissimos ordines clericorum quos in uenerande religionis iniuriam, ita per uestras prouincias calcatos atque confusos, caritate tua insinuante reperimus, ut Ieremie nobis dicendum sit uoce: »Quis dabit capiti meo aquam, aut oculis meis fontem lacrymarum, et flebo populum hunc die ac nocte?«  Si ergo beatus propheta ad lugenda populi peccata non sibi ait lacrymas posse sufficere, quanto nos possumus  dolore percelli, cum eorum qui in nostro sunt corpore compellimur facinora deplorare, quibus precipue, secundum beatum Paulum, »instantia quotidiana et sollicitudo omnium Ecclesiarum indesinenter incumbit, 167 quis enim infirmatur, et ego non infirmor? quis scandalizatur, et ego non uror? » Plurimos enim sacerdotes Christi atque leuitas post longa consecrationis sue tempora tam de coniugibus propriis quam etiam de turpi coitu sobolem didicimus procreasse, et crimen suum hac presumptione defendere, quia in ueteri Testamento sacerdotibus ac ministris generandi facultas legitur attributa. Dicat mihi nunc quisquis ille est sectator libidinum, preceptorque uitiorum, si estimat quod in lege Moysi passim sacris ordinibus a Deo nostro  laxata sint frena luxurie, cur eos quibus committebantur Sancta sanctorum premonet dicens: »Sancti estote, quia et ego sanctus sum, Dominus Deus uester ,« cur etiam procul a suis domibus anno uicis sue in templo habitare iussi sunt sacerdotes, hac uidelicet ratione, ne uel cum uxoribus possint carnale exercere commercium, ut conscientie integritate fulgentes, acceptabile Deo munus offerrent. Quibus, expleto deseruitionis sue tempore, uxoris usus solius successionis causa fuerat relaxatus, quia non ex alia, nisi ex tribu Leui quisquam ad Dei ministerium fuerat preceptus admitti, unde et Dominus iehsu cum nos suo illustrasset aduentu, in euangelio protestatur, quia »legem uenerit implere,  non soluere ,« et ideo Ecclesiam, cuius sponsus est speciosus forma, castitatis uoluit splendore radiare, ut in die iudicii, cum rursus aduenerit »sine macula et ruga, eam possit  reperire .« Quarum sanctionum sacerdotes omnes atque leuite insolubili lege constringimur ut a die ordinationis nostre sobrietati, ac pudicitie et corda nostra mancipemus et corpora, dummodo per omnia Deo nostro in his que quotidie offerimus, sacrificiis placeamus. »Qui autem in carne sunt, dicente electionis uase, Deo placere non possunt, uos autem iam non estis in carne sed in spiritu, si tamen Spiritus Dei habitat in uobis .« Et ubi poterit, nisi in corporibus, sicut legimus, sanctis Dei Spiritus habitare?  Et quia aliquanti, de quibus loquimur, ut tua sanctitas retulit, ignoranter se lapsos esse deflent, his hac conditione misericordiam dicimus non negandam, ut sine ullo honoris augmento in hoc quo detecti sunt, quandiu uixerint, officio perseuerent, si tamen post hec continentes se studuerint exhibere. Hi uero qui illiciti priuilegii excusatione nituntur, et sibi asserunt ueteri hoc lege concessum, nouerint se ab omni ecclesiastico honore, quo indigne usi sunt, apostolice sedis auctoritate deiectos, nec unquam posse ueneranda attrectare mysteria, a quibus se ipsi dum obscenis cupiditatibus inhiant, priuauerunt, et quia exempla presentia cauere nos premonent in futurum, si quilibet episcopus, presbyter atque diaconus  deinceps  fuerit talis inuentus, iam nunc sibi omnem per nos indulgentie aditum intelligat obseratum, quia ferro necesse est excidantur uulnera que fomentorum non senserint medicinam.

uIII. Didicimus etiam licenter ac libere inexplorate uite homines, quibus etiam fuerint numerosa coniugia ad prefatas dignitates, prout cuicunque libuerit, aspirare. Quod non tantum illis qui ad hec immoderata ambitione perueniunt, quantum metropolitanis specialiter pontificibus imputamus, qui dum inhibitis ausibus conniuent, Dei nostri quantum in se est precepta contemnunt, et, ut taceamus quod altius suspicamur, ubi illud est quod Deus noster, data per Moysen lege, constituit, dicens: »Sacerdotes mei semel nubant;« et alio loco: »Sacerdos uxorem  uirginem accipiat, non uiduam, nec repudiatam, nec meretricem .« Quod secutus Apostolus, ex persecutore predicator, »unius uxoris uirum, tam sacerdotem quam diaconum fieri debere mandauit .« Que omnia, ita a uestrarum regionum despiciuntur episcopis, quasi in contrarium magis fuerint constituta. Et quia non est nobis huiusmodi usurpationibus negligendum, ne nos indignantis Domini uox iusta corripiat, que dicit: uidebas furem, et currebas cum eo, et ponebas tuam cum adulteris portionem , quid ab uniuersis post hec Ecclesiis sequendum sit, quid uitandum generali pronuntiatione decernimus. Quicunque itaque se Ecclesie uouit obsequiis,  a sua infantia ante pubertatis annos baptizari, et lectorum debet ministerio sociari, quia ab accessu adolescentie usque ad tricesimum etatis annum, si probabiliter uixerit, una tantum, et ea quam uirginem communi per sacerdotem benedictione percepit uxore contentus, acolythus et subdiaconus esse debebit, postquam ad diaconii gradum, si se ipse primitus continentia preeunte dignum probauerit, accedat. Ubi si ultra quinque annos laudabiliter uixerit et ministrauerit congrue, presbyterium consequatur. Exinde post decennium episcopalem cathedram poterit adipisci, si tamen per hec tempora integritas uite ac fidei eius fuerit approbata.

IX. Qui uero iam etate grandeuus, melioris propositi conuersatione prouocatus, ex laico ad sacram  militiam peruenire festinat, desiderii sui fructum non aliter obtinebit, nisi eo quo baptizatur tempore statim lectorum aut exorcistarum numero societur, si tamen eum unam habuisse uel habere, hanc et uirginem accepisse constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconatum  prouehatur. Exinde iam accessu temporum presbyterio, uel episcopatui, si eum cleri ac plebis euocauerit, electio, non immerito societur.

X. Quisquis sane clericus, aut uiduam, aut certe secundam coniugem duxerit, omni ecclesiastice dignitatis priuilegio mox nudetur, laica sibi tantum communione concessa, quam ita demum poterit  possidere, si nichil postea propter quod hanc perdat, admittat.

XI. Feminas uero non alias esse patimur in domibus clericorum, nisi eas tantum quas propter solas necessitudinum causas habitare cum iisdem synodus Nicena permisit.

XII. Monachos quoque quos tamen morum grauitas, et uite ac fidei institutio sancta commendat, clericorum officiis aggregari, et optamus, et uolumus, ita ut qui intra tricesimum annum etatis sunt digni in minoribus, per gradus singulos crescente tempore promoueantur ordinibus, et sic ad diaconatus uel presbyterii insignia mature etatis consecratione perueniant, nec per saltus ad episcopatus culmen ascendant, nisi in his eadem que singulis  dignitatibus superius prefiximus, tempora fuerint custodita.

XIII. Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem, ac reconciliationem nulli unquam laico liceat honorem clericatus adipisci, quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere qui dudum fuerint uasa uitiorum.

XIu. Et quia in his omnibus que in reprehensionem ueniunt, sola excusatio ignorationis obtenditur, cui nos interim solius pietatis intuitu necesse est clementer ignoscere. Quicunque ergo penitens,  quicunque bigamus, quicunque uidue maritus, ad sacram militiam indebite et incompetenter irrepserit, hac sibi conditione a nobis ueniam intelligat relaxatam, ut id magno debeat computare beneficio, si adempta sibi omni spe promotionis, in hoc, de quo inuenitur ordine perpetua stabilitate permaneat, scituri posthac omnium prouinciarum summi antistites, quod si ultra ad sacros ordines quemquam de talibus crediderint assumendum, et de suo et de eorum statu quos contra canones et interdicta nostra prouexerint, congruam ab apostolica sede promendam esse sententiam.



Exhortatio Siricii ad Cimerium.

Explicuimus , frater carissime, uniuersa que digesta sunt in querelam, et ad singulas  causas, de quibus per filium nostrum Basianum presbyterum ad Romanam Ecclesiam, utpote ad caput tui corporis retulisti sufficientia, quantum opinor, responsa reddidimus. Nunc fraternitatis tue animum ad seruandos canones, et tenenda decretalia constituta magis ac magis incitamus, ut hec que ad tua consulta rescripsimus, in omnium cepiscoporum nostrorum perferri facias notionem, et non solum eorum qui in tua sunt diecesi constituti, sed etiam ad uniuersos Carthaginenses atque Beticos, Lusitanos atque Gallicos, uel eos qui uicinis tibi collimitant hinc inde prouinciis, ut hec que a nobis sunt salubri ordinatione disposita, sub litterarum tuarum prosecutione mittantur. Et quanquam statuta sedis apostolice, uel canonum uenerabilia definita nulli  sacerdotum Domini ignorare sit liberum, utilius tamen et pro antiquitate sacerdotii tui dilectioni tue esse admodum poterit gloriosum, si ea que ad te speciali nomine generaliter scripta sunt, per unanimitatis tue sollicitudinem in uniuersorum fratrum nostrorum notitiam perferantur, quatenus et que a nobis non inconsulte, sed prouide sub nimia cautela et deliberatione sunt salubriter constituta, intemerata permaneant, et omnibus in posterum excusationibus aditus, qui iam nulli apud nos patere poterit, obstruatur. Data tertio Idus Februarii, Archadio et Bautone Iu consulibus.



De damnatione Iouiniani heretici et epistola eiusdem.

Optarem, fratres karissimi, semper dilectionis et pacis uestre sinceritati gaudia nuntiare, ita ut uicissim  discurrentibus litteris sospitatis indicia iuuarentur, si quietos nos ab incursione sua uacare hostis antiquus sineret. Quia ab initio mendax, inimicus ueritatis, emulus hominis, quem ut deciperet se ante decepit, pudicitie aduersarius, luxurie magister, crudelitatibus pascitur, abstinentia punitur, odit ieiunia, ministris suis predicantibus dum dicit esse superflua, spem non habens de futuris, apostoli sententia percussus dicentis; »Manducemus et bibamus, cras enim moriemur .« O infelix audacia, o desperata mentis astutia, iam incognitus sermo hereticorum intra Ecclesiam cancri more se respergebat, ut occupans pectus totum hominem precipitaret in mortem, et nisi Dominus  Sabaoth laqueum quem parauerat disrupisset, scena tanti mali et hypocrisis publica multorum simplicium corda traxerat in ruinam, quia facile ad deteriorem partem mens humanata transducitur, uolens magis per spatiosam uiam ambulare, quam arcte uie iter cum labore transire. Qua de re necessarium satis fuit, dilectissimi, hec que gesta sunt hic ad uestram conscientiam cognoscendam mandare, ne ignorantia cuiuspiam sacerdotis pessimorum hominum Ecclesiam irrumpentium sub religioso nomine contagio uiolaret, sicut scriptum est, dicente Domino: »Multi ueniunt ad uos in uestimentis ouium, intus autem sunt lupi rapaces, ex fructibus eorum cognoscetis eos .« Hi sunt uidelicet qui subtiliter Christianos sese iactant, ut sub uelamento  pii nominis gradientes, domum orationis ingressi sermonem serpentine disputationis effundant, »ut sagittent in obscuro rectos corde « atque a ueritate catholica auertendo, ad sue doctrine rabiem diabolico ore transducant atque ouium simplicitatem defraudent. Et quidem multarum heresum malignitatem ab apostolicis temporibus nunc usque didicimus, et experti probauimus, sed nunquam tales canes Ecclesie myterium latratibus fatigauerunt, quales nunc subito hostes fidei erumpentes doctrina perfidie 168 pullulata, cuius sint discipuli uerborum fructibus prodiderunt. Nam cum alii heretici singula sibi genera questionum male intelligenda proposuerint conuellere atque concerpere de diuinis institutionibus,  isti »non habentes uestem nuptialem ,« sauciantes catholicos, Noui ac ueteris Testamenti, ut dixi, continentiam peruertentes, spiritu diabolico interpretantes, et illecebroso atque ficto sermone aliquantos Christianos ceperint iam uastare, atque sue dementie sociare, intra se continentes nequitie sue uirus, uelut electi blasphemias suas conscriptione temeraria publice prodiderunt, et desperate mentis furore conciti, passim in furore gentilium publicarunt. Sed a fidelissimis Christianis uiris, genere optimis, religione preclaris, ad meam humilitatem subito scriptura honorificata uidetur esse delata, ut sacerdotali iudicio detecta diuine legi contraria spirituali sententia deleantur. Nos sane nuptiarum uota non aspernanter accepimus,  quibus uelamine interfuimus, sed uirgines Deo deuotas maiore honorificentia muneramus. Facto ergo presbyterio, constitit doctrine nostre, id est, Christiane legi esse contraria. Unde apostolicum secuti preceptum, quia aliter quam accepimus annuntiabant, omnium nostrorum tam presbyterorum, tam diaconorum, quam etiam totius cleri unam factam constat esse sententiam, ubi Iouinianus, Ausentius, Genialis, Geminator, Felix, Plotinus, Martianus, Ianuarius, et Ingeniosus, qui accentores noue heresis et blasphemie inuenti sunt, diuina sententia et nostro iudicio in perpetuum damnati, extra Ecclesiam remanerent. Quod custodituram sanctitatem uestram non ambigens, hec scripta direxi per  fratres et compresbyteros meos, Crescentem et Leopardum et Alexandrum, qui religiosum officium fidei possint spiritu adimplere feruente.



Item, epistola Siricii pape ad uniuersos orthodoxos.

    1. Ut indignus nullus efficiatur episcopus.
    2. Ut ignotis sacerdotium non detur.
    3. Ut neophyti uel laici sacerdotes non fiant.


CAP. I. SIRICIUS papa, orthodoxis per diuersas prouincias.

Cogitantibus nobis metum diuini iudicii, fratres karissimi, et post hanc uitam unumquemque prout gesserit, recepturum, quid in querelam ueniat, tacere non licuit, sed nos loqui necessitas imperauit, dicente propheta: »Exalta ut tuba uocem tuam .« Et cui omnium Ecclesiarum cura  est, si dissimulem, audiam Domino dicente: »Reiicitis mandatum Dei ut traditiones uestras statuatis .« Quid enim aliud est reiicere mandatum Dei quam priuato iudicio et humano consilio nouis rebus constituendis liberius delectari? Perlatum itaque est ad conscientiam apostolice sedis contra ecclesiasticum canonem presumi, et que ita sunt a maioribus ordinata, ut ne uel leui susurro debeant uiolari, proprias quosdam obseruationes nouas inducere, et pretermisso fundamento supra arenam uelle construere, dicente Domino: »Non transibis terminos quos constituerunt patres tui .« Quod et sanctus quoque apostolus Noui et ueteris Testamenti predicator monet, in quo locutus est Christus: »State, inquit, et tenete traditiones  uestras quas didicistis, siue per uerbum, siue per epistolam .« Qua de re uidet uestra sinceritas in sacris mysteriis, aut in ordinationibus uestris, quantum sacerdotum magna cura et diligens sollicitudo debeat obseruare. Denique ad Timotheum loquitur: »Manus cito nemini imposueris neque communicaueris peccatis alienis ,« quod propterea memoratur, ut examine habito et probitate morum, et ecclesiastico labore sit commendatior qui uocatur in medium, ut summum sacerdotium possit accipere, probatus iudicio, non fauore, susceptus ueritate, non gratia, apostolico ordine functus, non precipiti uoluntate. De quo, karissimi mihi, ad uestram sinceritatem huiusmodi littere cucurrerunt multo fratrum et consacerdotum  consensu, ut hac uestra subscriptione firmata ecclesiastici canonis dispositio, que apud Niceam tractata est, confirmata suo merito fundatissima permaneret, ut tales uidelicet ad ecclesiasticum ordinem permitterentur accedere, quales apostolica auctoritas iubet, non quales dico, uel eos qui cingulo militie secularis astricti, olim gloriati sunt. Qui posteaquam pompa seculari exsultauerunt, aut negotiis reipublice optauerunt militare, aut mundi curam tractare, adhibita sibi quorumdam manu et proximorum fauore stipati, hi frequenter ingeruntur auribus meis ut episcopi esse possint, qui per traditionem et Euangelicam disciplinam esse non possunt. Quantis hoc aliquoties recitatum est iuribus et uiribus! Sed  nichil tale potuit eligi, que ratio non compellit, etiam de longinquo ueniant ordinandi, ut digni possint et plebis et nostro iudicio comprobari.

II. Quantum illicitum sit illud estimari non potest, ut transeuntes, siue simulent, siue sint monachi quod se appellant, quorum nec uitam possumus scire, nec baptismum, quorum fidem incognitam habemus, nec probatam nolint sumptibus adiuuare, sed statim aut diaconos facere aut presbyteros ordinare festinent, aut quod est grauius episcopos constituere non formidant. Charius apud illos dari sumptum est transeunti, quam sacerdotium nescienti. Inde in superbiam exaltantur, inde insuper ad perfidiam cito corruunt, quia fidem ueram in ecclesiasticis toto orbe peregrini discere non asseruntur.

 III. Certe illud etiam non fuit pretermittendum, ut quod semel aut secundo necessitas hereticorum intulit, contra apostolica precepta uelut lege licitum presumi, neophytum uel laicum qui nullo ecclesiastico functus fuerit officio, inconsiderate uel presbyterum uel diaconum ordinare, quasi meliores apostolis sint, quorum audeant mutare preceptum, et qui non didicit, iam docere compellitur, ita nullus reperitur idoneus clericorum, nec inter diaconos, nec inter alios clericos inuenitur qui sacerdotio dignus habeatur, sed ad commendationem ecclesie laicus postulatur, quod ne fiat ultra admoneo, predico, ut unam fidem habentes, unum etiam in traditione sentire debeamus, probantes nos unanimes atque concordes pacifici in Christo, et in obseruationibus  apostolicis habere caritatem. Medio itaque Patre et unigenito Filio eius, et Spiritu sancto, et unius diuinitatis in Trinitate conuenio, ut in his fides catholica et disciplina nostra permaneat. Nec quisquam putet ordinationes terrenas fieri, cum celeste sit sacerdotium, ut fidelibus gloria maneat dignitatis eiusdem, et ante tribunal Christi exhinc non habeat quod accuset.





Incipit concilium Thelense super tractatu Siricii pape.

Post consulatum gloriosissimi Honorii XI, et Constantii II, sexto Kalendas Martias, congregato concilio in ecclesia Apostolorum plebis Thelensis, beatus Pater prime sedis episcopus Donatianus ciuitatis Theleptensis, cum resedisset, considentibus secum  Ianuario, Felice secundo, Cyrino, uictore, Secundiano, Geta, Eunomio, Maximiano, Donato, Cresconio, Iocundo, Sopato, Restuto, Iuliano, Maximino, Romano, Terciolo, Micilo, Maximo, Donatiano, Basilio, Papiniano, Ianuario, Porphyrio, item Porphyrio, Donato, Iuliano, Tuto, Fortunio, Quintiano, Capion, et ceteris episcopis, necnon etiam uincentio, Fortunatiano, legatis prouincie proconsularis ad Bizancenum concilium directis, et reliqua.

uincentius et Fortunatus dixerunt: Etiam cum essemus Thusdrum, sicut mecum recolit memorialis auditio uestra, et epistole sancte memorie Siricii sedis apostolice episcopi dederamus, recitantes, ex quibus cum legeret unum sanctimonium fratris  nostri episcopi Latoni, utrasque nunc nos referre suggestio indicat, has recitari donate. Episcopi dixerunt: Recitentur epistole uenerabilis memorie Siricii, ut nouerimus quid earum textus contineat. Cumque traderentur, Priuatus notarius dixit: Exemplum tractorie episcopi urbis Rome.



Item, epistola Siricii pape.

Dilectissimis fratribus et cepiscopis per Africam SIRICIUS.

Diuersa quamuis cum in unum plurimi fratres conuenissemus ad sancti apostoli Petri reliquias, per quem apostolatus et episcopatus in Christo cepit exordium, placueritque propter emergentes plurimas causas que in aliquantis non erant cause, sed crimina, ut de cetero sollicitudo esset unicuique  in Ecclesia curam huiusmodi habere, sicuti apostolus predicat Paulus: »Talem Deo Ecclesiam exhibendam non habentem maculam aut rugam .« Ne per alicuius morbide afflatum ouis conscientia nostra contaminata uideretur, qua de re meliore consilio id sedit, propter eos maxime qui in presenti ualetudine corporis aut fesse etatis causa adesse minime potuerunt. Quo perpetua istiusmodi forma seruetur, litteras tales dare placuit, non que noua precepta aliqua imperent, sed ea que per ignauiam desidiamque aliquorum neglecta sunt obseruari cupiamus, que tamen apostolica et Patrum constitutione sunt constituta. Scriptum est: »State, et tenete traditiones nostras, siue per uerbum, siue per epistolam .«

 Illud certe uestram debet mentem, dilectissimi fratres, uehementius excutere, ut ab omni labe seculi istius immunes ad Dei conspectum securi ueniamus, nec enim erimus immunes, quia presumus plebibus, cum scriptum sit: »Cui multum creditum fuerit, plus ab eodem requiretur .« Ergo quoniam non pro nobis tantum, sed pro populo credito cogimur prestare rationem, populum disciplinam deificam, humilem erudire debemus. Exstiterunt enim nonnulli, qui statuta maiorum contemnentes, castitatem Ecclesie presumptione uiolarunt, uoluntatem populi sequentes, Dei iudicium non timentes.

Ergo ne pari more silentio conniuere, atque adhibere consensum talibus uideamur, unde gehenne penas possimus incurrere, dicente Domino: »Furem  uidebas, et currebas cum eo, et cum adulteris portionem tuam ponebas .« Hec sunt que deinceps intuitu diuini iudicii omnes catholicos episcopos expedit custodire.

Primum, ut extra conscientiam sedis apostolice, hoc est primatis, nemo audeat ordinare. Integrum enim iudicium est, quod plurimorum sententia consequitur, ne unus episcopus episcopum ordinare presumat, propter arrogantiam, ne furtiuum beneficium prestitum uideatur. Hoc enim in synodo Nicena constat esse definitum.

Item, si quis post remissionem peccatorum cingulum militie secularis habuerit, ad clerum admitti non debet.

 Ut mulierem, id est uiduam, clericus non ducat uxorem.

Ut is qui laicus uiduam duxerit, non admittatur ad clerum.

Ut de aliena ecclesia ordinare clericum nullus usurpet, ut abiectum clericum alia ecclesia non admittat.

Ut uenientes a Nouatianis uel Montensibus per manus impositionem suscipiantur, preter eos quos rebaptizant.

Preterea quod dignum et pudicum et honestum est suademus, ut sacerdotes et leuite cum uxoribus suis non ceant, quia in ministerio ministri quotidianis necessitatibus occupantur. Ad Corinthios namque Paulus scribit dicens: »Abstinete ut uacetis  orationi .« Si ergo laicis abstinentia imperatur ut possint deprecantes audiri, quanto magis sacerdos utique omni momento paratus esse debet munditie puritate 169 securus, ne aut sacrificium offerat, aut baptizare cogatur? qui si contaminatus est carnali concupiscentia, quid faciet? excusabit? quo pudore, qua mente usurpabit? qua conscientia, quo merito hic exaudiri se credit? cum dictum sit: »Omnia munda mundis, coinquinatis autem et infidelibus nichil mundum .« Qua de re hortor, moneo, rogo, tollatur hoc opprobrium quod potest iure etiam gentilitas accusare, forte creditur quia scriptum est: »Unius uxoris uirum « non permanentem in concupiscentia generandi dixit, sed propter continentiam  futuram qui ait, neque enim integros non admisit, uellem omnes homines sic esse sicuti et ego . Et apertius declarat dicens: »Qui autem in carne sunt, Deo placere non possunt. uos autem iam non estis in carne, sed in spiritu .«

Hec itaque, fratres, si plena uigilantia fuerint ab omnibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi, manebit unanimitas, iniquitas separata calcabitur. Charitas spiritali feruore flagrabit, pax predicata labiis cum uoluntate concordabit. Pax utique Dei nostri Saluatoris quam proximus passioni seruandam esse precepit, et hereditariam nobis iure dereliquit, dicens:  »Pacem do uobis, pacem relinquo uobis ,« et dictum Apostoli: »Unanimes unum sentientes permaneamus in Christo, nichil per contentionem nobis, neque per inanem gloriam uindicantes, nec hominibus, sed Deo nostro Saluatori placeamus .« His preceptis omnibus si fideliter uoluerimus obedire, custodiet Dominus corpora nostra et animas nostras in die qua redditurus est unicuique iuxta opera sua. Si quis sane inflatus mente carnis sue ab hac ratione uoluerit euagari, sciat se et a nostra communione seclusum, et gehenne penas habiturum. Preterea misericordia cum iudicio esse debet, talibus enim oportet labentibus manum porrigere, qui sic currentem non  pertrahant in ruinam. Data Rome, in concilio episcoporum octoginta, sub die octauo Idus Ianuarii, post consulatum Arcadii, Augusti, et Bautonis Iu consulis.





Item, rescriptum episcoporum ad eumdem Siricium.

Dilectissimo Domino fratri SIRICIO, AMBROSIUS, SABINUS, BASSIANUS, et ceteri.

Recognouimus litteras sanctitati tue boni pastoris excubias, qui diligenter commissam tibi ianuam serues, et pia sollicitudine Christo ouile custodias dignus, quem oues Domini audiant et sequantur, et ideo quia nouisti ouiculas Christi, lupos facile deprehendis, et occurris quasi prouidus pastor ne istis morsibus perfidie sue ferali ululatu Dominicum ouile dispergant,  laudamus hoc, domine frater nobis dilectissime, et toto celebramus affectu. Nec miramur si luporum rabiem grex Domini perhorruit, in quibus Christi uocem non recognouit. Agrestis enim ululatus est nullam uirginitatis gratiam, nullum castitatis ordinem reseruare, promiscue omnia uelle confundere, diuersorum gradus abrogare, meritorum et paupertatem quamdam celestium remunerationum inducere, quasi Christo una sit palma quam tribuit, ac non plurimi abundent tituli premiorum, simulant se isti non donare coniugio, sed que potest laus esse coniugii, si nulla uirginitatis est gloria? neque uero nos negamus sanctificatum a Christo esse coniugium, diuina uoce dicente: »Erunt ambo in una carne ,« et in uno spiritu, sed  prius est, quod nati sumus, quam quod effecti, multoque prestantius diuini operis mysterium quam humane fragilitatis remedium. Iure laudatur bona uxor, sed melius pia uirgo prefertur, dicente Domino: »Qui iungit uirginem suam bene facit, et qui non iungit melius facit .« Hec enim cogitat que Dei sunt, illa que mundi; illa coniugalibus uinculis colligata est, hec libera uinculorum; illa sub lege, ista sub gratia. Bonum coniugium quo est inuenta posteritas successionis humane, sed melior uirginitas, per quam regni celestis hereditas acquisita et celestium meritorum reperta successio, per mulierem cura successit, per uirginem salus euenit. Denique speciale sibi donum uirginitati Christus elegit, et integritatis  munus exhibuit, atque in se representauit quod elegit in matre. Quanta amentia funestorum latrantium, ut iidem dicerent Christum ex uirgine non potuisse generari, qui asserunt ex muliere editis humanis partibus uirgines permanere. Aliis prestat ergo Christus quod sibi dicunt prestare non potuit, ille uero carnem sic suscepit, et sic homo factus est,« ut hominem redimeret, atque a morte reuocaret, inuitato tamen quasi Deus munere uenit interim, ut quemadmodum dixerat: »Ecce faciam omnia noua ,« partu immaculate uirginis nasceretur, et sicut scriptum est, crederetur nobiscum Deus . Sed de uia peruersitatis produntur dicere: uirgo concepit, sed  non uirgo generauit, potuit ergo uirgo concipere, non potuit uirgo generare, cum semper conceptus precedat, partus sequatur; sed si doctrinis non creditur sacerdotum, credatur oraculis Christi, credatur monitis angelorum dicentium: »Quia non est impossibile apud Deum omne uerbum ,« credatur symbolo apostolorum, quod Ecclesia Romana intemerata semper custodit et seruat. Audiuit Maria uocem angeli, et que dixerat ante: »Quomodo fiet istud? « non fide generationis interrogans, respondit postea: »Ecce ancilla Domini, contingat mihi secundum uerbum tuum .« Hec est uirgo que in utero concepit, uirgo que peperit filium, sic enim scriptum est: »Ecce uirgo in utero concipiet, et pariet filium ,« non enim concepturam tantummodo uirginem, sed et parituram uirginem dixit. Que autem est illa porta exterior ad Orientem que manet clausa, et nemo, inquit, pertransiuit per eam, sed solus Deus Isrel transiuit per eam , nonne hec porta Maria est, per quam in hunc mundum Redemptor intrauit? Hec est porta iustitie, sicut ipse dixit: »Sine nos implere omnem iustitiam .« Hec porta est Maria de qua scriptum est: Quia Dominus pertransiuit eam, et erit clausa post partum, quia uirgo et concepit et peperit. Quid autem incredibile, si contra usum originis naturalis peperit Maria, et uirgo permanet, quando contra usum nature »mare uidit et fugit, atque in fontem suum Iordanis fluenta remearunt .« Non ergo excedit fidem quod uirgo peperit, quando legimus, quod petra uomuit aquas, et in muri speciem maris unda solidata est; non excedit fidem quod homo exiuit de uirgine, quando petra fontem profluum scaturiuit, ferrum super aquas natauit, ambulauit homo super aquas. Ergo si hominem unda portauit, non potuit hominem uirgo generare? At quem hominem? de quo legimus: »Et mittit illis Dominus hominem qui saluos faciet eos, et notus erit Dominus Aegyptiis .« In ueteri itaque Testamento uirga Hebreorum per mare duxit exercitum. In Nouo Testamento uirgo regis aula celestis electa est ad salutem. Quid autem etiam uiduitatis attexamus preconia, cum in Euangelio, post uirginis celeberrimum partum,  Anna uidua subrogetur, que uixerat cum uiro suo annis septem a uirginitate sua, et hec uidua annis 84. »Que non discedebat a templo ieiuniis et obsecrationibus seruiens die ac nocte? .« Merito ab illis uiduitas despicitur, que solet obseruare ieiunia, quibus se dolent isti aliquo tempore esse maceratos, et propriam ulciscuntur iniuriam, quotidianisque conuiuiis, usuque luxurie laborem abstinentie propulsare desiderant, qui nichil rectius faciunt quam quod ipsi se suo ore condemnent, sed Deum metuunt ne in istis illud ieiunium reputetur. Eligant quod uolunt, si aliquando ieiunauerint, gerant ergo boni facti sui penitentiam. Si nunquam, suam ergo ipsi intemperantiam et luxuriam confiteantur,  et ideo dicunt Paulum luxurie magistrum fuisse. At quis sit sobrietatis magister, si fuit ille luxurie, qui castigauit corpus suum, et in seruitutem redegit , atque ieiuniis multis se debitam Christo obseruantiam detulisse memorauit? non ut se suaque laudaret, sed ut nos quid sequeremur doceret. Ille ergo luxuriam docuit, qui ait: Qui adhuc uelut uiuentes de hoc mundo decernitis, ne tetigeritis, ne attaminaueritis, ne gustaueritis que sunt omnia in corruptelam; qui ait: Non indulgentia corporis, non in honore aliquo ad saturitatem et diligentiam carnis, non in desideriis erroris, sed in spiritu quo renouamur esse uiuendum? Si parum est quod Apostolus dixit, audiant prophetam dicentem: »Et cooperui in ieiunio animam  meam .« Ergo qui non ieiunat, intectus et nudus est, patet uulneri. Denique si Adam se texisset in ieiunio, non fuisset nudus effectus, Niniue se a morte ieiunio liberauit , et ipse Dominus ait: »Non eiicietur hoc genus, nisi per orationem et ieiunium .« sed quid plura apud magistrum atque doctorem, cum iam dignum pretium retulerint illi perfidie sue, qui ideo huc uenerunt ne superesset locus in quo non damnarentur, qui uere se Manicheos probauerunt non credentes, quia ex uirgine utique uenisse creditur? Quenam hec est subpar nouorum Iudeorum  amentia si uenisse non creditur, nec carnem creditur suscepisse? Ergo in phantasmate uisus est, in phantasmate crucifixus est, in ueritate Redemptor est noster. Manicheus est qui abnegat ueritatem, qui carnem Christi negat, et ideo non est illis remissio peccatorum, sed impietas Manicheorum quam et clementissimus exsecratus est imperator, et omnes qui illos uiderunt quasi quedam contagia refugerunt, sicut testes sunt fratres, et compresbyteri nostri Crescens, Leopardus, et Alexander sancto seruientes spiritu, qui eos omnium exsecratione damnatos Mediolanensi ex urbe profugos reliquerunt. Itaque Iouinianum, Ausentium, Germinatorem, Felicem, Plotinum, Genialem, Martianum, Ianuarium, et Ingenium, quos sanctitas tua damnauit,  scias apud nos quoque secundum iudicium tuum esse damnatos. Incolumem te et florentissimum Deus noster tueatur Omnipotens, domine dilectissime frater. Item, subscriptio: ego Euentius episcopus saluto sanctitatem tuam in Domino, et huic Ecclesie subscripsi, Maximus episcopus, Felix episcopus, Bazianus episcopus, Theodolus episcopus ex iussu Domini episcopi Germiniani, ipso presente, Aprus presbyter, Eutasius episcopus, Constantius episcopus, Eustasius episcopus, eo omnes ordine subscripserunt.





INCIPIUNT DECRETA ANASTASII PAPAE.


 ANASTASIUS episcopus, cunctis Germanicis et Burgundie regionis episcopis, in Domino salutem.

Exigit dilectio uestra, karissimi, ut ex auctoritate sedis apostolice uestris deberemus respondere consultis, et quamuis non prolixe, sed succincte, hoc agere propter quasdam alias occupationes festinaremus. Denuo tamen si necesse fuerit ob has uel alias occupationes quasi ad caput mittere caritatiue non dubitetis, quia uestras preces et nunc et tunc acceptas habemus. Significatis enim quosdam sacerdotes in ecclesia quando leguntur Euangelia sedere, et Domini Saluatoris uerba non stantes, sed sedentes audire, et hoc ex maiorum traditione se accepisse narrant. Quod nullatenus deinceps fieri sinatis apostolica auctoritate mandamus, sed dum sancta  Euangelia in ecclesia recitantur, sacerdotes et ceteri omnes non sedentes, sed uenerabiliter curui in conspectu Euangelii stantes Dominica uerba intente audiant, et fideliter adorent.

Similiter et transmarinos homines, de quibus nos consuluistis, in clericatus honore nolite suscipere, nisi quinque aut eo amplius episcoporum chirographis sint designati, quia multa per subreptionem solent euenire. Et ideo hec summopere sunt cauenda.

Manicheos uero quos in urbe Roma inuenimus, et sequaces eorum nolite recipere, neque eis communicare,  aut ullam cum eis participationem habere, priusquam ad rectam conuertantur fidem, nec eorum male pullulantia semina que a nobis in urbe exstinguntur, pessimis uobiscum radicibus seminentur uel germinentur. 170 Plurimos uero eorum et sue sequaces impietatis, atque illorum doctores inuestigatio nostra reperit, uigilantia diuulgauit, auctoritas et censura cercuit, quos potuimus emendare correximus. Et ut damnarent Manicheum cum predicatione et disciplinis suis publica in Ecclesia professione, et manus sue subscriptione compulimus, et ita de uoragine impietatis sue confessos penitentia concedendo leuauimus. Aliquanti uero qui ita se demerserunt, ut nullum his auxiliantis remedium posset subuenire, subditi legibus secundum Christianorum  principum constituta, ne sanctum gregem sua contagione polluerent, per publicos iudices perpetuo sunt exsilio relegati et omnia que tam in scriptis quam in occultis traditionibus suis habent profana uel turpia, ut nosset populus quid refugeret, aut uitaret, oculis Christiane plebis certa manifestatione probauimus, adeo ut ipse qui dicebatur episcopus a nobis tentus proderet flagitiosa in suis mysteriis que teneret, sicut gestorum uos series poterit edocere. Ad instructionem enim uestram etiam ipsa direximus, quibus relictis, omnia que a nobis deprehensa sunt, nosse poteritis. Et quia aliquantos  de his quos ne absoluerentur, arctior reatus inuoluerat cognouimus aufugisse, hinc ad dilectionem uestram epistolam misimus, ut effecta certior sanctitas uestra sollicitius agere dignetur et cautius, necubi Manichee peruersitatis homines plebes uestras facultatem ledendi, et huius sacrilegii possint inuenire doctores. Aliter enim nobis commissos regere non possumus, nisi hos qui sunt peruersi doctores et perditi, zelo fidei Dominice persequamur, et a suis mentibus  seueritate qua possumus abscindamus. Unde hortor dilectionem uestram, obtestor et moneo, ut que debetis et potestis sollicitudine uigiletis ad inuestigandos eos, necubi occultandi se reperiant facultatem. Hi fratres ualde cauendi sunt, ne Dominicum gregem  peruersitatibus quibus possunt contaminare ualeant. Sunt ergo quidam eorum ueste sua oues significantes, interius uero lupi rapaces existunt, quos iuxta ueritatis uocem ex fructibus eorum debemus agnoscere . Quando autem ceperint assumere impietatem, illud quod occultabitur in illis aperitur, et dolus omnis fit omnibus manifestus. Inueniuntur quoque infirme fidei homines, et qui diuinas lectiones sitiunt, secum eos in perditionem precipitant, dissipant enim et uituperant Patrum disciplinas, et relinquunt sanctas Scripturas ad suam perditionem, quos  debemus prouidere, et ab his multum cauere, ne in malitia sui aliqui occupati concidant de sua firmitate. Saluto itaque uos, fratres, et omnes que uobiscum  bene sentiunt Ecclesias. Nos quoque, ut modo facitis, et alloquamini peto crebrius litteris, et frequentius de fide et de bona intentione uestra atque sospitate letificate, ut gaudium commune habeamus et Domino pari uoto fideliter seruiamus. Data Nonas Octobris, Archadio et Bautone Iu consulib.



Anastasii pape Neriano nobilissimo uiro directa epistola.

Dilectissimo fratri NERIANO, ANASTASIUS.

Multa mihi in omnibus fidei et bonitatis tue litteris causa gaudii est, quod tantum studium circa religionis cultum exhibes, et Domini sacerdotes tuis in  partibus adiuuare studes. Unde et Domino gratias ago qui te ad hoc instigat, et ut perseuerabilem in bonis operibus te faciat exoro. Nos tamen et in prosperis, et in aduersis Deum laudare magnifice oportet, »eiusque sub potenti humiliari manu, ut in tempore uos tribulationis iuxta beatum Petrum apostolum confortet et exaltet .« Fraternitatis ergo uestre afflictio quam de amissione parentum uestrorum uos habuisse audiuimus, tantam nobis causam meroris iniecit, ut quia nos de duobus caritas unum fecit, cor nostrum in uestris specialiter tribulationibus sentiremus. Sed in hoc dolore multum me consolata est sanctitatis tue ad animum res deducta, quia et patienter ferre tristitiam decet, et de morte plebis tue ulterius longam non habere  mestitiam. Ne tamen aliqua adhuc tribulatio in uestra mente resideat, hortor quiescere a dolore, quia indecens est de illis tedio afflictionis addici, quos credendum est ad ueram moriendo uitam peruenire. Habent forsitan illi iustam longi doloris excusationem qui uitam alteram nesciunt, qui de hoc seculo ad melius esse transitum non confidunt. Nos autem qui nouimus, qui hoc credimus et docemus, contristari nimium de obeuntibus non debemus, ne quod apud alios pietatis tenet speciem, hoc nobis magis in culpa fiat. Nam diffidentie quodammodo genus est contra hoc quod quisque predicator querit iustitiam amans, dicente Apostolo: »Nolumus autem uos ignorare de dormientibus, ut non contristemini sicut et ceteri qui spem non habent  .« Hac itaque, frater carissime, ratione perspecta, studendum nobis est ne  de mortuis affligamur, si affectum uiuentibus impendamus, quibus et pietas ad utilitatem, et sit ad fructum dilectio. Depone ergo, carissime, merorem, et assume spiritualem fructum letitie ad utilitatem sancte Dei Ecclesie, seruorumque eius profectum, et uite eius quecunque sint spatia eternis diuinisque officiis illustrare contende, ut qui insignem te prestitit reddat sibi per secula seculorum clariorem. Data uII Idus Iunii, Theodosio, Augusto, uII et Palladio Iu consulibus.





INCIPIUNT DECRETA INNOCENTII PAPAE. 



Incipiunt capitula Innocentii pape.


    1. De pacis osculo dando post confecta mysteria.
    2. De nominibus ante precem sacerdoti non recitandis.
    3. Quod non debeant baptizati, nisi ab episcopo consignari.
    4. Quod rite omni Sabbato ieiunetur.
    5. De fermento quod ciuitatis tantum presbyteris dirigatur.
    6. De energumenis baptizatis.
    7. De penitentibus.
    8. De epistola sancti Iacobi apostoli, in qua pro infirmis orare precipitur.





[EPISTOLA.]

INNOCENTIUS, DECENTIO episcopo Egubino, salutem.

 Si instituta ecclesiastica, ut sunt a beatis apostolis tradita, integra uellent seruare Domini sacerdotes, nulla diuersitas, nulla uarietas in ipsis ordinibus et consecrationibus haberetur. Sed dum unusquisque non quod traditum est, sed quod sibi uisum fuerit hoc existimat esse tenendum, inde diuersa in diuersis locis, uel ecclesiis aut teneri aut celebrari uidentur, ac fit scandalum populis, quia dum nesciunt traditiones antiquas humana presumptione corruptas, putant sibi aut ecclesias non conuenire, aut ab apostolis, scilicet ab apostolicis uiris, contrarietatem inductam. Quis enim nesciat aut non aduertat id quod a principe apostolorum Petro Romane Ecclesie traditum est ac nunc usque custoditur, ab omnibus debere  seruari, nec superduci, aut introduci aliquid quod aut auctoritatem non habeat, aut aliunde accipere uideatur exemplum? Presertim cum sit manifestum in omnem Italiam, Gallias, Hispanias, Africam, atque Siliciam insulasque interiacentes nullum instituisse Ecclesias, nisi eos quos uenerabilis apostolus Petrus, aut eius successores constituerunt sacerdotes, aut legant si in his prouinciis, alius apostolorum inuenitur aut legitur docuisse. Quod si non legunt, quia nusquam inuenitur, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum uideantur omittere. Sepe dilectionem tuam ad urbem uenisse ac nobiscum in ecclesia conuenisse non  dubium est, et quem morem in consecrandis mysteriis uel in ceteris agendis arcanis teneat cognouisse. Quod sufficere arbitrarer ad informationem Ecclesie tue uel reformationem, si precessores tui minus aliquid, aut aliter tenuerint satis certum haberem, nisi de aliquibus consulendos nos esse dixisses, quibus idcirco respondimus non quod te aliquid ignorare credamus, sed ut maiori auctoritate uel tuos instituas, uel si qui a Romane Ecclesie institutionibus errant, aut commoneas, aut indicare non differas, ut scire ualeamus qui sint qui aut nouitates inducunt, aut alterius Ecclesie quam Romane existimant consuetudinem esse seruandam.

CAP. I. Pacem ergo asseris ante confecta mysteria quosdam populis imperare, uel sibi inter sacerdotes  tradere, cum, post omnia que aperire non debeo, pax sit necessaria indicenda, per quam constet populum ad omnia que in mysteriis aguntur, atque in ecclesia celebrantur, prebuisse consensum, ac finita esse pacis concludentis signaculo demonstrentur.

II. De nominibus uero recitandis antequam preces sacerdos faciat, atque eorum oblationes, quorum nomina recitanda sunt, sua oratione commendet, quam superfluum sit, et ipse per tuam prudentiam recognoscis, ut cuius hostias nondum Deo offeras, eius ante nomen insinues, quamuis illi incognitum sit nichil. Prius enim oblationes sunt commendande, ac tunc eorum nomina sunt edicenda, ut inter sacra mysteria nominentur, non inter alia que ante premittimus,  ut ipsis mysteriis uiam futuris precibus aperiamus.

III. De consignandis uero infantibus manifestum est ab alio fieri quam ab episcopo non licere. Nam presbyteri, licet sint sacerdotes, pontificatus tamen apicem non habent, hec autem pontificibus solis deberi, ut uel consignent, uel paracletum Spiritum tradant, non solum consuetudo ecclesiastica demonstrat, uerum illa lectio Actuum apostolorum que asserit Petrum et Ioannem esse directos, qui iam baptizatis traderent Spiritum sanctum. Nam presbyteris seu extra episcopum, seu presente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen  frontem ex eodem oleo signare, quod solis debetur episcopis, cum tradunt Spiritum paracletum. uerba uero dicere non possum, ne magis prodere uidear, quam ad consultationem respondere.

Iu. Sabbato uero ieiunandum esse ratio euidentissima demonstrat. Nam si diem Dominicum ob uenerabilem resurrectionem Domini nostri Iesu Christi non solum in Pascha celebramus, uerumetiam per singulos circulos hebdomadarum ipsius diei imaginem frequentamus, ac si sexta feria propter passionem Domini ieiunamus, Sabbatum pretermittere non debemus, quod inter tristitiam atque letitiam temporis illius uidetur inclusum. Nam utique constat apostolos biduo in tristitia et in merore fuisse, et propter metum Iudeorum se occuluisse. Quod utique  non dubium est in tantum eos ieiunasse biduo memorato, ut traditio Ecclesie habeat isto biduo sacramenta penitus non celebrari; que utique forma per singulas tenenda est hebdomadas propter id quod commemoratio diei illius semper est celebranda. Quod si putant semel atque uno Sabbato ieiunandum, ergo et Dominica, et sexta feria semel in Pascha erit utique celebranda. Si autem Dominici diei, et sexte ferie per singulas hebdomadas reparanda imago est, dementis est bidui agere consuetudinem Sabbato pretermisso, cum non disparem habet causam a sexta uidelicet feria in qua Dominus passus est, quando et ad inferos fuit, ut tertia die resurgens redderet letitiam post biduanam tristitiam precedentem. Non ergo nos negamus sexta  feria ieiunandum, sed dicimus et Sabbato hoc agendum, quia ambo dies tristitiam apostolis, uel his qui Christum secuti sunt indixerunt, qui die Dominico exhilarati non solum ipsum festiuissimum esse uoluerunt, uerum etiam per omnes hebdomadas frequentandum esse dixerunt.

171 u. De fermento uero quod die Dominico per titulos mittimus, superflue nos consulere uoluistis, cum omnes Ecclesie uestre intra ciuitatem sunt constitute, quarum presbyteri, quia die ipso propter plebem sibi creditam nobiscum conuenire non possunt, idcirco fermentum a nobis confectum per acolythos accipiunt, ut se a nostra communione, maxime illa die non iudicent separatos, quod per parochias fieri debere non puto, quia non longe portanda sunt  sacramenta, nec nos per cemeteria diuersa constitutis presbyteris destinamus, ut et presbyteri eorum conficiendorum ius habeant atque licentiam.

uI. De his uero baptizatis, qui postea a demonio aut uitio aliquo, aut peccato interueniente, arripiuntur, quesiuit dilectio tua, si a presbytero uel diacono possint aut debeant consignari, quod hoc, nisi episcopus preceperit, non licet. Nam eis manus imponenda omnino non est, nisi episcopus auctoritatem dederit id faciendi, ut autem fiat, episcopi est imperare ut manus eis uel a presbytero, et a ceteris clericis imponatur. Nam quomodo id fieri sine magno labore poterit, ut longe constitutus energumenus ad episcopum deducatur, cum si talis casus  ei in itinere acciderit, ut nec ferri ad episcopum, nec referri ad sua facile possit?

uII. De penitentibus uero qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat. Ceterum de pondere estimando delictorum sacerdotis est iudicare, ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de seculo absque communione discedat.

uIII. Sane quoniam de hoc sicuti de ceteris consulere  uoluit dilectio tua, adiecit etiam filius meus, Celestinus, diaconus, in epistola sua esse a tua dilectione positum illud quod in apostoli Iacobi Epistola conscriptum est: »Infirmatur quis in uobis? inducat presbyteros, et orent super eum ungentes eum oleo in nomine Domini; et oratio fidei saluabit infirmum, et suscitabit illum Dominus, et si in peccatis fuerit, remittentur ei .« Quod non est dubium de fidelibus egrotantibus accipi, uel intelligi debere, qui sancto oleo chrismatis perungi possunt, quod ab episcopo confectum, non solum sacerdotibus, sed omnibus uti Christianis licet, in sua, aut suorum necessitate inungendo. Ceterum illud superfluum uidemus adiectum, ut de episcopo ambigatur quod presbyteris licere non dubium est.  Nam idcirco de presbyteris dictum est, quia episcopi occupationibus aliis impediti, ad omnes languidos ire non possunt. Ceterum si episcopus postea dignum ducit aliquem a se uisitandum, et benedicere et tangere chrismate sine cunctatione potest, cuius est ipsum chrisma conficere. Nam penitentibus illud fundi non potest, quia genus est sacramenti. Nam quibus reliqua sacramenta negantur, quomodo unum genus posse putatur concedi? His ergo, frater carissime, omnibus que tua dilectio uoluit a nobis exponi, prout potuimus respondere curauimus, ut Ecclesia tua Romanam consuetudinem a qua originem ducit, seruare ualeat atque custodire. Reliqua uero que scribi fas non erat, cum affueris, interrogati poterimus edicere. Erit autem Domini potentie  etiam id procurare, ut et tuam Ecclesiam, et clericos nostros qui sub tuo pontificio diuinis famulantur officiis, bene instituas, et aliis formam tribuas quam debeant imitari. Data XIu Kalendarum Aprilis, Theodeosio, Augusto septies, Palladio Iu, CC consulibus.



Incipiunt capitula eiusdem ad uictoricum episcopum.

    1. Quod extra conscientiam metropolitani non sunt ordinandi episcopi.
    2. De his qui post baptismum cingulum militie secularis acceperunt, non debere ad clericatus ordinem admitti.
    3. De causis clericorum que in prouincia iuste non finiuntur, ut ab apostolica sede terminentur.
     4. De uxoribus clericorum, ut uirginibus socientur, et secundam non ducant uxorem.
    5. Ut si laicus uiduam duxerit, clericus non fiat.
    6. Ut clericus non sit qui secundam uxorem duxerit.
    7. Ut alterius clericum nullus episcopus ordinare usurpet.
    8. Ut non rebaptizentur qui a Nouatianis uel Montensibus ueniunt.
    9. Ut sacerdotes et leuite cum mulieribus coherere non debeant.
    10. Ut monachus, si clericus factus fuerit, propositum suum seruare debeat.
    11. Ut ex curialibus clericus non fiat propter uoluptates quas a diabolo inuentas exhibere compellitur.
     12. De uirginibus sacris, si lapse fuerint, ut publice nupserint.
    13. De uirginibus non uelatis, si deuiauerint.





[EPISTOLA.]

INNOCENTIUS uICTORICO episcopo Rothomagensi salutem.

Etsi tibi, frater carissime, pro merito et honore sacerdotii quo plurimum polles, uiuendi et docendi ecclesiastice regule nota sunt omnia, neque est aliquid quod de sacris lectionibus tibi minus collectum esse uideatur, tamen quia Romane Ecclesie normam atque auctoritatem magnopere postulasti, uoluntati tue morem admodum gerens de gestis uite, et morum probabilium disciplinas annexas litteris meis misi, per quas aduertant Ecclesiarum regionis uestre  populi quibus rebus et regulis Christianorum uita in sua cuiuscunque professione debeat contineri qualisque seruetur in urbis Rome ecclesiis disciplina. Erit dilectionis tue per plebes finitimas, et consacerdotes nostros qui in illis regionibus propriis ecclesiis president, regularum hunc librum quasi didasculum, atque monitorem sedulo insinuare, ut et nostros cognoscere, et ad fidem confluentium mores ualeant docendi sedulitate formare. Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex his bona imitatione supplere. Incipiamus ergo, adiuuante Deo et sancto Dei apostolo Petro, per quem et apostolatus et episcopatus in Christo cepit exordium, ut quoniam sepe plures emerserunt  cause que in aliquantis non erant cause, sed crimina, ut de cetero sollicitudo sit unicuique sacerdoti in sua Ecclesia curam huiusmodi habere, sicut beatus apostolus Paulus predicat, talem Ecclesiam Deo exhibendam non »habentem maculam, aut rugam ,« ne alicuius morbide ouis afflatu conscientia nostra contaminata uioletur. Propter eos ergo qui uel ignorantia uel desidia non tenent ecclesiasticam disciplinam, et multa non presumenda presumunt, recte postulasti, ut in illis partibus istiusmodi quam tenet Ecclesia Romana forma seruetur, non quod noua precepta aliqua imperentur, sed ea que per desidiam aliquorum neglecta sunt, ab omnibus obseruari cupiamus, que tamen apostolica  et Patrum traditione sunt constituta. Scriptum est namque ad Thessalonicenses secundo, et ad Timotheum, apostolo Paulo monente: »State, et tenete traditiones nostras quas tradidimus uobis siue per uerbum, siue per epistolam .« Illud certe tuam debet mentem uehementius excitare ut ab omni labe seculi istius immunis ante Dei conspectum et securus inueniaris. »Cui multum enim creditur plus ab eo exigitur .« Ergo quoniam non pro nobis tantum, sed pro populo Christi cogimur prestare rationem, idcirco disciplina Dei sanctificare populum et erudire debemus. Quosdam enim asseris exstitisse qui statuta maiorum non tenentes, castitatem Ecclesie sua presumptione uiolant, populi fauorem sequentes, et Dei iudicium  non timentes. Ergo ne silentio nostro existimemur his prebere consensum, Domino dicente per prophetam; »uidebas furem et currebas cum eo,«  hec sunt que deinceps intuitu diuini iudicii, omnem catholicum episcopum expedit custodire.

CAP. I. Primum, ut extra conscientiam metropolitani episcopi nullus audeat ordinare episcopum. Integrum enim est iudicium quod plurimorum sententiis confirmatur, nec unus episcopus ordinare presumat episcopum, ne furtiuum prestitum beneficium uideatur, hoc enim et synodus Nicena constituit atque definiuit.

II. Constituit etiam atque definiuit: Si quis post remissionem peccatorum cingulum militie secularis  habuerit, ad clericatum admitti omnino non debet.

III. Si que autem cause uel contentiones inter clericos uel inter laicos tam superioris gradus, quam etiam inferioris fuerint exorte, placuit ut secundum synodum Nicenam congregatis omnibus eiusdem prouincie episcopis iudicium terminetur, nec alicui liceat, sine preiudicio tamen Romane Ecclesie, cui in omnibus causis debetur reuerentia custodiri, relictis his sacerdotibus qui in eadem prouincia Dei Ecclesias nutu diuino gubernant, ad alias conuolare prouincias, aut aliarum prouinciarum prius episcoporum iudicium experiri. Quod si quis forte presumpserit, ab officio cleri submotus et iniuriarum reus ab omnibus iudicetur. Si autem maiores cause in medium fuerint deuolute, ad sedem apostolicam,  sicut synodus statuit, et beata consuetudo exigit, post iudicium episcopale referantur.

Iu. Ut mulierem uiduam clericus non ducat uxorem, quia scriptum est: »Sacerdos uxorem uirginem accipiat, non uiduam, non eiectam ,« utique qui ad sacerdotium labore suo et uite probitate contendit, cauere debet, ne hoc preiudicio impeditus peruenire non possit,

u. Ut si quis uiduam licet laicus duxerit uxorem seu ante baptismum, seu post baptismum, non admittatur ad clerum, quia eodem uidetur uitio exclusus, in baptismo enim crimina remittuntur, non accepte uxoris consortium relaxatur.

uI. Ne is qui secundam duxerit uxorem clericus  fiat, quia scriptum est. »Unius uxoris uirum ;« et iterum: »Sacerdotes mei semel nubant;« et alibi: »Sacerdotes mei non nubant amplius.«

Ac ne ab aliquibus existimetur ante baptismum, si forte quis accepit uxorem, et ea de seculo recedente alteram duxerit, et dixerit in baptismo esse dimissum, satis errat a regula, quia in baptismo peccata dimittuntur, non acceptarum uxorum numerus aboletur, cum utique uxor ex legis precepto ducatur, in tantum ut in paradiso cum parentes humani generis iungerentur, ab ipso Domino sint benedicti, et Salomon dicat: »A Deo preparabitur uiro uxor .« Quam formam etiam sacerdotes omnes seruare usus ipse demonstrat Ecclesie. Satis enim absurdum est aliquem credere uxorem ante baptismum  acceptam post baptismum non computari, cum benedictio que per sacerdotem super nubentes imponitur, non materiam delinquendi dedisse, sed formam tenuisse legis a Deo antiquitus institute doceatur. Quod si non putatur uxor esse computanda que ante baptismum ducta est, ergo nec filii qui ante baptismum geniti sunt pro filiis habentur.

172 uII. Ut de aliena Ecclesia clericum ordinare, aut iudicare nullus usurpet, nisi eius episcopus precibus exoratus concedere uoluerit, quod etiam Nicena uidetur synodus continere. Abiectus a sua Ecclesia clericus, ab altera non suscipiatur Ecclesia.

uIII. Ut uenientes a Nouatianis uel Montensibus per manus tantum impositionem suscipiantur, quia  quamuis ab hereticis, tamen in Christi nomine sunt baptizati, preter eos qui forte a nobis ad illos transeuntes rebaptizati sunt. Hi, si resipiscentes et ruinam suam cogitantes redire maluerint, sub longa penitentie satisfactione admittendi sunt.

IX. Preterea quod dignum et pudicum et honestum est tenere Ecclesia omnino debet, ut sacerdotes et leuite cum uxoribus non misceantur, quia ministerii quotidiani necessitatibus occupantur, scriptum est enim: »Sancti estote, quoniam et ego sum sanctus, Dominus Deus uester .« Namsi priscis temporibus de templo Dei sacerdotes anno uicis sue non discedebant, sicut de Zacaria legimus, nec domum suam omnino tangebant, quibus utique propter sobolis successionem uxoris usus fuerat relaxatus,  quia ex alia tribu, et preter ex semine Aaron ad sacerdotium nullus fuerat preceptus accedere, quanto magis hi sacerdotes uel leuite pudicitiam ex die ordinationis sue seruare debeant, quibus uel sacerdotium, uel ministerium sine successione est? Nec preterit dies qua uel a sacrificiis diuinis, uel a baptismatis officio uacent. Nam si beatus apostolus Paulus ad Corinthios scripsit, dicens: »Abstinete uos ad tempus ut uacetis orationi ,« et hoc utique laicis precepit, multo magis sacerdotes quibus et orandi, et sacrificandi iuge officium est semper debebunt ab huiusmodi consortio abstinere. Quod si contaminatus fuerit a carnali concupiscentia, quo pudore sacrificare usurpabit, aut qua conscientia,  quoue merito exaudiri se credit? Cum dictum sit: »Omnia munda mundis, coinquinatis autem et infidelibus nichil mundum .« Sed forte licere hoc credit, quia scriptum est: »Unius uxoris uirum,« non permanenti in concupiscentia generandi dixit, sed propter futuram continentiam. Neque enim integros corpore non admisit, qui ait: »uellem autem omnes esse sicut et ego .« Quod apertius declarat, dicens: »Qui autem in carne sunt, Deo placere non possunt; uos autem in carne non estis, sed in spiritu .«

X. De monachis qui diu morantes in monasteriis, si postea ad clericatus ordinem peruenerint, non debere eos a priore proposito deuiare. Aut enim, sicut in monasterio fuit, et quod diu seruauit, in meliori  gradu positus amittere non debet; aut si corruptus, postea baptizatur, et in monasterio sedens, ad clericatus ordinem accedere uoluerit, uxorem omnino habere non poterit, quia nec benedici cum sponsa potest iam ante corruptus. Que forma seruatur in clericis. Maxime cum uetus regula hoc habeat, ut quisquis corruptus baptizatus clericus esse uoluisset, spondeat uxorem omnino non ducere.

XI. Preterea frequenter quidam ex fratribus nostris curiales, uel quibuslibet publicis functionibus occupatos clericos facere contendunt, quibus postea maior tristitia cum de reuocandis eis aliquid ab imperatore precipitur quam gratia nascitur de ascito. Constat enim eos in ipsis muniis etiam uoluptates exhibere, quas a diabolo inuentas esse non dubium  est, et ludorum uel munerum apparatibus, aut preesse, aut forsitan interesse. Sit certe in exemplum, et sollicitudo et tristitia fratrum quam sepe protulimus imperatore presente, cum pro his sepius rogaremus, quam ipse nobiscum positus cognouisti. Quibus non solum inferiores clerici ex curialibus, uerum etiam in sacerdotio constituti ingens molestia ut redderentur instabat.

XII. Item, que Christo spiritualiter nubunt, et a sacerdote uelantur, si postea nupserint, uel publice uel occulte corrupte fuerint, non eas admittendas esse ad agendam penitentiam, nisi is cui se iunxerant de hac uita decesserit. Si enim de hominibus hec ratio custoditur, »ut quecunque uiuente uiro alteri nupserit habeatur adultera ,«  nec ei agende penitentie licentia concedatur, nisi unus ex eis defunctus fuerit, quanto magis de illa tenenda est, que ante immortali se sponso coniunxerat, et postea ad humanas nuptias transire elegit!

XIII. He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio quam cum Deo pegigerunt solui sine uindicta non poterit? Nam si apostolus Paulus que a proposito uiduitatis discesserant  dixit »eas habere condemnationem quia primam fidem irritam fecerunt ,« quanto potius uirgines que prioris promissionis fidem minime seruauerunt! Hec itaque regula, frater carissime, si plena uigilantia fuerit ab omnibus Dei sacerdotibus custodita, cessabit ambitio, dissensio conquiescet, hereses et schismata non emergent, locum non accipiet diabolus seuiendi, sed manebit unanimitas, iniquitas superata calcabitur, ueritas spirituali feruore flagrabit, pax predicata labiis cum uoluntate animi concordabit, implebitur edictum apostoli, »ut unanimes unum sentientes permaneamus in Christo, nichil per contentionem nobis, neque per inanem gloriam uindicantes ,« non hominibus, sed Deo nostro Saluatori placentes,  »cui est honor et gloria in secula seculorum. Amen .« Datum sub die Xu Kalendas Martii, Honorio, Augusto et Aristo consulibus.



Item epistola eiusdem ad Exuperium Tolosanum episcopum.

    1. De innocentia sacerdotum uel leuitarum.
    2. De his qui post baptismum omni tempore incontinentie uoluptatibus sunt dediti, et in ultimo penitentiam poscunt.
    3. De administratoribus uel iudicibus secularibus.
    4. Quod uiri cum adulteris uxoribus non conueniant.
    5. Quod qui preces uel crimina dictant, habeantur  immunes.
    6. Quod hi qui intercedente repudio diuortium pertulerunt, si se nuptiis aliis iunxerunt, adulteri esse monstrantur.
    7. Qui libri in canone recipiantur.


INNOCENTIUS, EXUPERIO, episcopo Tolosano, salutem. Consulenti tibi, frater carissime, quid de proposita specie unaquaque sentirem, pro captu intelligentie mee que sunt uisa respondi, quid sequendum, uel quid docilis ratio persuaderet, uel auctoritas lectionis ostenderet, uel custodita series temporum demonstraret. Et quidem dilectio tua institutum secuta prudentium, ad sedem apostolicam referre maluit quid de rebus dubiis custodire deberet, potius quam usurpatione presumpta que sibi uiderentur  de singulis obtinere. Cur enim magis pudendum putemus discere aliquid quam omnino nescire? Mihi quoque ipsi de collatione docilitas accedit, ut perscrutatis rationibus ad proposita respondere compellar, eoque fit ut semper aliquid addiscat qui postulatur ut doceat. Proponantur igitur singula, subiiciamque responsum.

CAP. I. Proposuisti quid de his obseruari debeat, quos in diaconii ministerio, aut in officio presbyterii positos incontinentes esse, aut fuisse generati filii prodiderunt. De his et diuinarum legum est disciplina, et beate recordationis uiri Siricii episcopi monita euidentia commearunt, ut incontinentes in officiis talibus positi, omni ecclesiastico honore priuarentur,  nec admittantur ad tale ministerium, quod sola continentia oportet impleri. Est enim uetus admodum sacre legis auctoritas iam inde ab initio custodita, quod in templo anno uicis sue habitare precepti sunt sacerdotes, ut seruientes sacris oblationibus, puros et ab omni labe mundatos sibi uindicent diuina mysteria, neque eos ad sacrificia fas sit admitti, qui exercent uel cum uxore carnale consortium, quia scriptum est: »Sancti estote, quia et ego sanctus sum, Dominus Deus uester .« Quibus utique propter sobolis successionem uxoris usus fuerat relaxatus, quia ex alia tribu, et preter ex semine Aaron ad sacerdotium nullus fuerat preceptus accedere, quanto magis hi sacerdotes uel leuite pudicitiam ex die ordinationis sue seruare debent,  quibus uel sacerdotium, uel ministerium sine successione est. Nec preterit dies que uel a sacrificiis diuinis, uel a baptismatis officio uacent. Nam si beatus Paulus apostolus ad Corinthios scribit dicens: »Abstinete uos ad tempus ut uacetis orationi ,« et hoc utique laicis precepit, multo magis sacerdotes, quibus et orandi et sacrificandi iuge officium est, semper debebunt huiusmodi consortio abstinere. Quod si contaminatus fuerit carnali concupiscentia, quo pudore sacrificare usurpabit, aut qua conscientia quoue merito exaudiri se credit, cum dictum sit: »Omnia munda mundis, coinquinatis autem et infidelibus nichil mundum? « Sed fortasse hoc licere credit, quia scriptum est: »Unius uxoris uirum .« Non permanenti in  concupiscentia generandi hoc dicit, sed propter continentiam futuram. Neque enim integros corpore non admisit qui ait: »uellem omnes autem sic esse sicut et ego .« Quod apertius declarat dicens: »Qui autem in carne sunt Deo placere non possunt, uos autem iam non estis in carne, sed in spiritu ,« et ad habentem filios non generantem dixit, sed ea plane dispar et diuisa sententia est. Nam si aliquis forma illa ecclesiastice uite pariter, et discipline que ab episcopo Siricio ad prouincias commeauit non probabitur peruenisse, his ignorantibus uenia remittetur, ita ut de cetero penitus incipiant abstinere, et ita gradus suos in quibus inuenti fuerint, sic retentent, ut eis non liceat ad potiora conscendere; quibus tamen beneficio esse  debet, quod hunc ipsum locum quem retinent non amittunt. Si qui autem scisse formam uiuendi missam a Siricio deteguntur, neque statim cupiditates libidinis abiecisse, illi sunt modis omnibus submouendi, quia post admonitionem cognitam preponendam arbitrati sunt uoluptatem.

II. Et hoc quesitum est, quid de eis obseruari oporteat, qui post baptismum omni tempore incontinentie uoluptatibus dediti in extremo fine uite sue penitentiam simul et reconciliationem communionis exposcunt. De his obseruatio prior durior, posterior interueniente misericordia inclinatior est. Nam consuetudo prior tenuit, ut concederetur penitentia, sed communio negaretur. Nam cum illis temporibus  crebre persecutiones essent, nec communionis concessa facilitas homines de reconciliatione securos non reuocaret a lapsu, negata merito communio est, concessa penitentia, ne totum penitus negaretur, et duriorem esse remissionem fecit temporis ratio. Sed postquam Dominus noster pacem Ecclesiis suis reddidit iam depulso terrore, communionem dare abeuntibus placuit, et propter Domini misericordiam, quia uiaticum profecturis, et ne Nouatiani heretici negantis ueniam, asperitatem et duritiam subsequi uideamur. Tribuitur ergo cum penitentia extrema communio, ut homines huiusmodi uel in supremis suis, permittente Saluatore nostro, a perpetuo exitio uindicentur.

173 III. Quesitum etiam est super his, qui post  baptismum administrauerunt, et aut tormenta sola exercuerunt, aut etiam capitalem protulere sententiam, nichil de his legibus a maioribus definitum est. Meminerant enim a Deo potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo ergo reprehenderent factum quod auctore Deo uiderent esse concessum? De his ergo ita ut hactenus seruatum est, sic habeamus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda gesta sua omnia seruabuntur.

Iu. Et illud desideratum est sciri, cur communicantes uiri cum adulteris uxoribus non conueniant,  cum e contra uxores in consortio adulterorum uirorum manere uideantur. Super hoc Christiana religio adulterium in utroque sexu pari ratione condemnat, sed uiros suos mulieres non facile de adulterio accusant, et non habent latentia peccata uindictam, uiri autem liberius uxores adulteras apud sacerdotes deferre consueuerunt. Et ideo mulieribus, prodito earum crimine, communio denegatur, uirorum autem, latente commisso, non facile quisquam ex suspicionibus abstinetur, qui utique submouebitur, si eius flagitium detegatur. Cum ergo par causa sit, interdum probatione cessante uindicte ratio conquiescit.

u. Illud etiam sciscitari uoluisti an preces dictantibus liberum concedatur, utique post baptismi  regenerationem a principibus poscere mortem alicuius uel sanguinem de reatu; quam rem principes nunquam sine cognitione concedunt, sed ad iudices commissa ipsa uel crimina semper remittunt, ut cause cognite uindicentur; que cum quesitori fuerint delegata, aut absolutio, aut damnatio pro negotii qualitate profertur, et dum legum auctoritas in improbos exercetur, erit dictator immunis.

uI. De his etiam requisiuit dilectio tua, qui interueniente repudio alii se matrimonio copularunt, quos in utraque parte adulteros esse manifestum est. Qui uero uel uxore uiuente  ad aliam copulam festinarunt,  neque possunt adulteri non uideri, intantum ut etiam he persone, quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam et duxerit aliam, mechatur . Similiter »et qui dimissam duxerit, mechatur ,« et ideo tales omnes a communione fidelium abstinendos.

De parentibus autem, aut de propinquis eorum, nichil tale statui potest, nisi incentores illiciti consortii fuisse detegantur.

uII. Qui uero libri recipiantur in canone sanctarum Scripturarum breuis annexus ostendit. Hec sunt ergo que desiderata moneri uoce uoluisti, Moysi libri 5, id est Genesis, Exodus, Leuiticus,  Numeri, Deuteronomium; necnon et Iesu Naue, et Iudicum, et Regnorum libri quatuor; simul et Ruth, Prophetarum libri sedecim: Salomonis libri quinque, Psalterium; item historiarum Iob liber unus, Esther unus, Iudith unus, Machabeorum duo, Esdre duo, Paralipomenon duo. Item Noui Testamenti Euangeliorum libri quatuor; Pauli apostoli Epistole 14; Epistole Ioannis, quatuor; Epistole Petri due; Epistola Iude; Epistola Iacobi; Actus apostolorum; Apocalypsis Ioannis. Cetera autem que sub nomine Mathie, siue Iacobi minoris, et sub nomine Petri, et Ioannis, que a quodam Leutio scripta sunt, uel sub nomine Andree, que a Nexocaride et Leonida philosophis, et sub nomine Thome, et si que sunt alia non solum non aspicienda,  uerum etiam nouerit esse damnanda. Datum X Kalend. Martii, Stilicone et Antemio consulibus.



Epistola Innocentii ad Felicem Nucerianum episcopum.

    1. Si quis uolens partem sui corporis amputauerit clericus esse non potest, nolens autem potest.
    2. Quod digami ad clerum admitti non possunt.
    3. Qui de laicis ad clerum non debent promoueri.
    4. Qui de laicis possunt clerici fieri, hic aperte concubina prohibetur.
    5. De temporibus in clero immorandis.


 INNOCENTIUS, FELICI, episcopo Nuceriano.

Mirari non possumus dilectionem tuam sequi instituta maiorum omniaque que possunt aliquam recipere dubitationem ad nos quasi ad caput atque ad apicem episcopatus referre, ut consulta uidelicet sedes apostolica ex ipsis rebus dubiis certum aliquid faciendum pronuntiet. Quod et nos libenter accipimus et dilectionem tuam memorem canonum approbamus. Scripsisti ergo quod feruore fidei quo polles et amore sancte plebis, uel reparaueris ecclesias Dei, uel nouas quasque construxeris, sed in his quos clericos constituas non habere, aliquos uero mutilos, aliquos digamos esse, ad quod stupuimus prudentem uirum, de his uoluisse consulere que omnibus sunt certa ratione comperta. Ergo non  quasi ignoranti dicimus, sed in aliis forsitan occupatos istud oblitos uos esse dicimus.

I. Qui igitur partem cuiuslibet digiti sibi ipse uolens abscidit, hunc ad clerum canones non admittunt. Cui uero casu aliquo contigerit dum aut operi rustico curam impendit, aut aliquid faciens se non sponte percussit, hos canones precipiunt, et clericos fieri; et si in clero fuerint reperti non abiicit. In illis enim uoluntas iudicata est, que sibi ausa fuerit ferrum iniicere. Quod scilicet et alii id facere dubitari non possit, in illis uero casus ueniam meruit.

II. De digamis autem nec consuli debuit quod manifesta lectio sit Apostoli, »unius uxoris uirum;« ad sacerdotium siue ad clericatum admitti debere, et  hanc ipsam tamen si uirginem accepit. Nam ea que habuerit ante uirum, licet defunctus sit, tamen si clerico postea fuerit copulata, clericus qui eam acceperit esse non poterit, quia in lege cautum est, »non uiduam, non abiectam« habere posse coniugem sacerdotem.

III. De laicis uero religio tua consuluit quos canones ordinare prohibeat. Certum est quidem hoc regulas ecclesiasticas continere, sed non ita definitum est, ut de omnibus sit laicis constitutum. Neque enim clerici nasci, et non fieri possunt, sed designata sunt genera, de quibus ad clericatum peruenire non possunt, id est, si quis fidelis militauerit, si quis fidelis causas egerit, hoc est postulauerit, si quis fidelis administrauerit. De curialibus  autem manifesta ratio est, quoniam et si inueniantur huiusmodi uiri qui debeant clerici fieri, tamen quoniam sepius ad curiam repetuntur, cauendum ab his est propter tribulationem que sepe de his Ecclesie prouenit.

Iu. Laici uero, qui habentes uxores baptizati sunt, ac si se instituerunt, ut opinio eorum in nullo uacillet, ut aut clericis iuncti sint, aut monasteriis ex quo baptizati sint heserint, si non concubinam, non pellicem nouerint, si in omnibus operibus uigilauerint, non prohibentur huiusmodi ad clericatus sortem assumi

u. Ita sane ut in eos tempora a maioribus constituta seruentur, nec cito quilibet lector, cito acolytus, cito diaconus, cito sacerdos fiat, quia in minoribus  officiis si diu perdurent et uita eorum pariter et obsequia comprobantur, ut ad sacerdotium posthac emensis stipendiorum meritis ueniant, nec preripiant quod uita probata meretur accipere. Quoniam ergo certa definitione monstratum est qui debeant admitti quiue reprobari, ex his omnibus quos uidet dignatio tua non posse reprobari, eligere debebis quos clericos facias. Si enim nullam gratiam hominibus aut beneficium prestare uelimus, tales inuenire possumus, de quorum assumptione nec incurrere nec erubescere ualeamus.



De his qui in presbyterio filios genuerunt, ut ab officio remoueantur.

INNOCENTIUS MAXIMO et SEuERO episcopis per Britios.

 Ecclesiasticorum canonum norma nulli esse debet incognita sacerdoti, quia nesciri hec a pontifice satis est indecorum, maxime cum a laicis religiosis uiris sciatur et custodienda esse ducatur. Nuper quidem Maximilianus filius noster agens in rebus huiusmodi qualem querelam detulerit, libelli eius series annexa declarat.

Qui zelo fidei et discipline ductus non patitur Ecclesiam pollui ab indignis presbyteris, quos in presbyterio filios asserit procreasse: quod non licere exponerem nisi nossem uestram prudentiam legis totius habere notitiam. Et ideo, fratres karissimi, libelli qui subiectus est tenore perspecto, eos qui talia perpetrasse dicuntur, iubebitis in medio collocari, discussisque obiectionibus que ipsis presbyteris  impinguntur, si conuicti fuerint, a sacerdotali remoueantur officio, quia qui sancti non sunt, sancta tractare non possunt, atque alieni efficiantur a ministerio quod uiuendo illicite polluerunt. Miramur hec eorum dissimulare episcopos ut aut conniuere, aut nescire esse illicita iudicentur.



Quod penitentium nullus ad clerum possit admitti.

INNOCENTIUS AGAPITO, MACEDONIO et MAURIANO, episcopis Apulis.

Multa in prouincia contra canones ecclesiasticos, decretaque maiorum usurpari a plurimis, et relationes diuersorum et suggestiones fidissime retulerunt, que quidem possent facile resecari, si episcopi  in his non inuenirentur auctores. Qui dum aut amicis aut obsequentibus gratiam prestare nituntur, religionem uiolant, ordinesque corrumpunt, ac sic euenit ut indigni quique honores suscipiant ecclesiasticos, et admittantur ad clerum, qui nec inter laicos quidem dignum locum habere mererentur, sicuti in nunc dato nobis libello monstratum est, Modestum quemdam multis criminibus inuolutum, propter que etiam penitentiam egisse dicitur, non solum clericum effectum, quod non licet, uerum etiam ad episcopatus apicem eum tradere, cum canones apud Niceam constituti penitentes etiam ab infimis officiis clericorum excludant. Et ideo, fratres karissimi, perspecto tenore libelli eum iubete presentari, ac si uere constiterit talem qualem libellus  affirmat, non solum ab ambitione, sed etiam a clericatus remoueatur officio.



De Bubalio et Tauriano damnatis a prouincialibus episcopis, quorum sententiam sedes apostolica retractatione curauit.

INNOCENTIUS RUFO, GERONTIO, SOPHRONIO, FLAuIANO, MACEDONIO, PROSDOTIO et ORISTEO, episcopis per Macedoniam constitutis.

Mora cepiscoporum nostrorum Maximiani et Eumenii, uel potius importunitas temporis fecit, ut uos iteraretis de Bubalio et Tauriano querimoniam, et nos iterum in homines perditissimos insurgeremus. Sed, ut possum, paucioribus uerbis tantorum malorum imitabor compendium, et strictim que in  uolumine litterarum nostrarum conspexerim retractabo. Graue non oportuit uideri piissimis mentibus uestris cuiuscunque retractari iudicium, quia ueritas exagitata sepius magis splendescit in luce, et pernicies reuocata in iudicium grauius et sine penitentia condemnatur. Nam fructus diuinus est iustitiam sepius 174 recenseri, fratres karissimi, uerum illud uideo mouisse animos uestros quod in multis Bubalius sepe fallaciis deprehensus obiecerit exemplaria fictarum quasi a nobis litterarum, cum pro consuetudine hominis nichil quod perferret iam fide dignissimum uideretur. Sed sileatur omne iam de tali negotio murmur, et conuicti diaboli ipsi anhelitus comprimantur. Subiunximus autem his priores litteras, quas per memoratos episcopos miseramus, quibus  ita plenaria sensuum nostrorum sententia designata est, ut dum relegeritis nichil ambiguum, nichil requirendum in hac causa de cetero repetatis. Hanc autem paginulam nostram sollicitius credentibus sibi episcopis relegendam mittite, ut sciant plenissime quid sit de Bubalio et Tauriano ceterisque pronuntiatum, ut seruent qui digni admonitione sunt cauere a talibus, ne talibus socientur.



De inuasione parochie alterius.

INNOCENTIUS FLORENTIO episcopo Tiburtinensi.

Non semel sed aliquoties clamat Scriptura diuina transferri non oportere terminos a prioribus institutos, quia nefas est, si quod alter semper possederit, alter inuadat, quod tuam bonitatem frater et cepiscopus  noster Ursus asserit perpetrasse. Nam Nomentanam siue Faciliensem parochiam ad suam diecesim a maioribus pertinentem inuasisse te, atque illic diuina celebrasse mysteria eodem ac nesciente, non sine dolore conquestus est. Quod si uerum est, non leuiter te incurrisse cognoscas. Unde si declinare cupis tante usurpationis inuidiam, nostris litteris admonitum te conuenit abstinere. Certe si aliquid tibi credis iustitie suffragari, integris omnibus et in pristino statu manentibus, post dies uenerabiles Pasche adesse debebis, ut memoratis possis intentionibus respondere, presentibusque in medio collocatis quid antiquitas aut ueritas habeat inquiramus.



De eo cuius de captiuitate reuersa est uxor ut eam recipiat, altera quam duxerat repudiata.


INNOCENTIUS PROBO. Conturbatio procelle barbarice facultati legis intulit casum. Nam bene constituto matrimonio inter Fortunium et Ursam captiuitatis incursus fecerat neuum, nisi sancta religionis statuta prouiderent. Cum enim in captiuitate predicta Ursa mulier teneretur, aliud coniugium cum Restituta Fortunius memoratus inisse cognoscitur. Sed fauore Domini reuersa Ursa adiit. Et nullo diffidente uxorem se memorati esse perdocuit. Qua de re, domine fili merito illustris, statuimus fide catholica suffragante illud esse coniugium quod primitus erat gratia diuina fundatum, conuentumque secunde mulieris priore superstite, nec diuortio eiecte, nullo pacto posse esse legitimum.



Epistola familiaris ad sanctos Dei sacerdotes Aurelium Carthaginensem, et Augustinum Hipponensem.


INNOCENTIUS AURELIO ET AUGUSTINO, episcopis.

Acceptissimi mihi Germani compresbyteri illo recursus uacuus officio nostro esse non debuit, per charos enim salutare carissimos naturale quodammodo nobis uidetur et consequens. Gaudere igitur in Domino uestram germanitatem, amantissimi, cupimus, et pro nobis paria ad Dominum uota rependere precamur, quia  communibus alternis plus agimus orationibus quam singularibus aut priuatis.



De ratione Paschali ad eumdem Aurelium.

INNOCENTIUS AURELIO. Charitatis nostre officium  nullo interuallo dirimitur, etiam si charta nullos apices ferat; uiuit enim spiritualis gratia alternis in cordibus, et amorem nostrum confouet sacerdotalis ipsa societas. Cura ergo, ut dignum est, unitatem Ecclesie custodiri. Idemque omnes pariter et sentiamus et pronuntiemus, frater carissime. Has ergo litteras de ratione Paschali alterius  anni perscripsi. Nam cum ante diem undecimum Kalendarum Aprilium plena luna XuI colligatur  itemque cum diem ante Iu Kalendarum earumdem ueniat XXIII, estimaui XI Kalendarum memoratarum die festa Paschalia celebranda, quoniam in uigesima tertia luna nullum Pascha unquam ante hoc Pascha factum esse cognoscimus. Sententie mee exposui atque edixi tenorem.  Iam prudentie tue erit, consors mihi frater, cum unanimis et consacerdotibus nostris, hanc ipsam rem in synodo religiosissima retractare, ut si nichil dispositioni nostre insultat, nobis plenissime aperteque rescribas, quo deliberatam Paschalem diem iam litteris ante  reseruandam suo tempore rescribamus. Compresbyterum autem archidiaconum quamuis nouerim quod libentissime ac more suscipias consueto, tamen ex abundanti postulo utrum eum inter tuos habere digneris.



Ut nullus contra ordinationem canonum fiat episcopus.

Dilectissimo fratri AURELIO INNOCENTIUS.

Qua indignitate, qua molestia male tractetur  Ecclesia, precipueque episcopus, relegam uel audiam, et tua fraternitas bene nouit, et ego tam idonea tanto dolori uerba inuenire non possum, dum facile imponuntur manus, dum negligenter summus sacerdos eligitur. Ecce facta est querela publica que fecit semper ut communis omnibus tremenda sit reuerentia. Sic clerici ecclesiasticorum dogmatum nutriti uel honorati intra altaria Christi respuuntur, sic pretereumtes promouentur, quasi nefas sit ad primatum per ordinem peruenire. Nam cum inuoluti mundanis nexibus, actibus uel moribus abrupte asciscuntur ad tanti collegium sacerdotii, et illi uidentur contemni, de quibus oportuerat eligi, et isti male intromitti, qui preter ordinem irrumpunt, potiusquam eliguntur. Quam enim miserum est cum  magistrum fieri, qui nunquam discipulus fuit? Eum summum fieri sacerdotem qui nunquam in illo gradu obsecutus fuerit sacerdoti. Relege prefectorum litteras, et uide que falso uel pro certo sublimium potestatum adnotentur scriptis. Perdidimus profecto nos ipsi, nos, inquam, sanctimonie reuerentiam, qui quasi uilissimum aliquid summos efficimus sacerdotes, ut iam incipiat quasi noxium aliquid publicis interlocutionibus condemnari. Frater carissime, hec uelim cuncta recitanda per omnes Africanas Ecclesias scripta dirigas, et istis connectas quas adiunximus litteras prefectorum, ut consilium de his que inique laudantur, iudiciumque, si quid tale probari poterit, fiat, ut preterita mala, si doceantur admissa, digna seueritate cerceantur, et de cetero caueatur ne  Ecclesie sanctitas per nostram fatigata negligentiam perdat priuilegia que est per uiros uenerabiles consecuta. Deus te incolumem custodiat. Data Iu nonas Iunii, Iulio Iu et Palladio u consulibus.



Ad Iulianam nobilem feminam.

Singulare membrum Ecclesie tue religionis amplitudinem existere, et a nobis reuerentissime coli satis est omnibus manifestum; in ipso enim apice nobilitatis multo nobiliorem Ecclesie deuotionem impendis, et magis leta Christi agnitione preceptis eius obtemperas, et in fide potius exsultas quam tanti generis flore iactaris. Summe uirtutis est uicisse gloriam carnis, et magna est Christi gratia nobilitatem moribus superasse, domina filia, merito illustris. Certa igitur existens, dilectissima, huius uite quecunque  sunt spatia, eternis diuinisque officiis illustrare contende, ut qui insignem te prestitit reddat sibi per secula clariorem.



De Antiochena Ecclesia.

INNOCENTIUS BONIFACIO presbytero. Ecclesia Antiochena quam priusquam ad urbem perueniret Romam beatus apostolus Petrus sua presentia illustrauit, uelut germana Ecclesie Romane diu se ab eadem alienam esse non passa est. Nam missis legatis ita pacem postulauit et meruit, ut Euagrianos suis ordinibus ac locis intemerata ordinatione quam acceperant a Memorato susciperent, et Ioannis sancte memorie, uel clericos, uel laicos in unum colligeret atque congregaret, promittens ipsius ciuitatis episcopus  frater meus Alexander, etiamsi si quis forte uel a nobis, uel aliunde posterioris ordinationis ad eosdem uenerit, se sine controuersia recepturum, ac nomen episcopi memorati inter quiescentes episcopos recitaturum. Cui rei nos noueris tradidisse manus, frater carissime, et eos in nostra uiscera recepisse, ne diu membra que requisierant sanitatem ab unitate corporis haberentur aliena. Omnia uero que per ordinem gesta sunt, filius meus diaconus Paulus, harum scilicet portitor litterarum, dilectioni uestre poterit enarrare, ut et gaudium commune nobiscum habeas, et eos informes qui pro Attici partibus interuenire consueuerunt.



Ad Alexandrum Antiochenum episcopum de pace.

INNOCENTIUS ALEXANDRO episcopo. Quam grata mihi,  quam pia, quam necessaria legatio a tua sanctitate, frater carissime, ad nos directa fuerit, gestorum ipsorum replicatione cognoces. uoluit enim compresbyter noster Cassianus hanc amicitiarum nostrarum paginulam per compresbyterum uestrum, Paulum Nicolaum diaconum, et Petrum subdiaconum filios nostros quasi primitias pacis nostre conscribi. Saluto itaque et tuam mihi in Christo germanitatem et omnem illam que tecum bene sentit Ecclesiam, nosque, ut facitis, et alloquamini peto crebrius litteris, et frequentius de uestra salute letificetis. Dabit enim, ut confido, Dominus totius nos preteriti temporis dispendia amantissimo litterarum colloquio recompensare.



De Attico episcopo Constantinopolitano.

 INNOCENTIUS MAXIMIANO episcopo.

Miramur prudentiam tuam, scripta ad Atticum episcopum Constantinopolitane urbis a nobis, et prosecutione propria et dato libello, qui subter annexus est, postulare a quo nec missas ullas saltem epistolas ad uos uel ad uestram synodum utique protulisti. Idque non petenti tribuendum estimes, quod uides deprecantibus discussa ratione concessum. Communio enim suspensa restituitur demonstranti causas, quibus id acciderat, iam esse detersas, et profitenti conditiones pacis impletas. Quod neque apud uos, neque apud nos  Atticus missis aliquibus suorum uel dicere uoluit, uel demonstrare completum, quemadmodum Antiochene Ecclesie frater et eepiscopus noster Alexander  digna legatione et prosecutus est et probauit. Quibus sigillatim omnibus utique interesse dignatus cognouisti, quemadmodum sigillatim omnia scriptorum nostrorum anteriorum hac de causa beatissimi Ioannis quondam episcopi nostri discusserim, ut qui illi in omnibus satis euidenter ostenderint uniuersa, que apud Antiochiam fieri debuerint. fuisse completa. Quorum amplexati pacem utique fidem fecimus, et magno tramite omnibus eamdem quam prestolaris ostendimus, si modo que discussa sunt atque completa, etiam ipsi pro suo loco fecisse uel complesse aliquando monstrauerint, communionemque, ut isti, legatione solemniter destinata sibi rogauerint redhiberi. Exspectamus ergo et professionem memorati de completis omnibus conditionibus, quas  diuersis temporibus prediximus, et petitionem communionis, ut recte et petenti et probanti se eamdem mereri reddamus, frater carissime. Nam de omnibus plenissimas ad sanctam nostrorum fratrum synodum dudum litteras percepisti.



Ad ALEXANDRUM Antiochenum episcopum. De pace.

175 Apostolici fauoris gratia magno pacis usque ad nos decore resplenduit, tantumque lucis gaudiorumque infulsit fidelibus, ut, dicentes Deo maximas laudes, maiores debere nos fateamur, plusque a Deo iocundati sumus, quod, discussis omnibus lateribus actionum tue fraternitatis, ita totum pietate ac patientia gestum cognouimus, ut in omnibus Dominum  laudaremus, successumque ipsum ideo prestitum tuis laboribus uideamus, quod tota uirtute pacis amator existens eam requisitam inueneris, et repertam summa caritate tenueris cum erga omnes tum precipue circa illos qui quondam Paulini atque Euagrii episcoporum censiti fuerant nomine. Habeo summam uotorum meorum, quod antiqui neui purgatio tuis temporibus, tuisque meritis prorogatur. Quorum etiam illos eiusdem nominis qui in Italia meritum clericatus acceperant, censui bono quietis gratiam retinere susceptam. Et quia noster compresbyter Cassianus, gratum duxit tue fore dignationi, si meo consilio in ciuitate uestra clericatus ordinem ducere censeantur, statui propter beneuolentiam tuam promissaque memorati, ut inter  ceteros sacerdotes ministrosque qui in ciuitate sunt annumerentur, frater carissime, libenter. Preterea de episcopis Helpidio atque Papo cognoui quod sine questione suas Ecclesias recuperauerint, et multum in gestis, ut subscripta testantur, sollicitus inquisiui, utrum in omnibus esset conditionibus satisfactum in causa beati et uere Deo digni sacerdotis Ioannis. Et cum per singula assertio legatorum ex uoto completa esse fateretur, gratias agens Deo communionem Ecclesie uestre ita recepi, ut pre me feram apostolice sedis condiscipulos primos dedisse ceteris uiam pacis, in qua firmos uos, nosque Domini Christi ita benignitas amplexabitur atque communiet, ut nullo de cetero titillamento, uel leui cuiusque contentionis pudore pulsentur. Scripta  autem Attici episcopi, quoniam cum uestris sunt porrecta suscepimus, ne per uestram iniuriam ille qui olim a nobis suspensus fuerat repudiaretur, et tamen satis abunde que in actis statuimus, sicut dignanter relegere procurabis, quid in eius persona debeat custodiri, uel si per omnia uestris consiliis actibusque tam sanctis se rogauerit esse communem, prestentur seni fauore uestro nostroque iudicio communionis atque litterarum a nobis gratia prorogata. Subscripserunt episcopi 20. Italie 24.



Epistola eiusdem ad Alexandrum episcopum.

    1. Quod prima sedes beati Petri apud Antiochiam esse memoretur.
    2. Quod non oportet secundum constituta imperatorem duos esse metropolis episcopos.
     3. Quod Arianorum clerici non sunt recipiendi in suis officiis, quamuis eorum baptismum, qui catholicus constat, confirmet Ecclesia.


CAP. I. INNOCENTIUS ALEXANDRO episcopo. Et onus et honor nobis a tua fraternitate impositus necessarii tractatus causas induxit, quo litteris uel commonitorio uestro, ut dat sancti Spiritus gratia respondere possimus. Reuoluentes itaque auctoritatem Nicene synodi, que una omnium per orbem terrarum explicat mentem sacerdotum, que censuit de Antiochena Ecclesia cunctis fidelibus ne dixerim sacerdotibus esse necessarium custodire, qua super diecesim suam predictam Ecclesiam non super aliquam prouinciam recognoscimus constitutam.  Unde aduertimus non tam per ciuitatis magnificentiam hoc idem attributum, quam quod prima primi apostoli sedes esse monstratur, ubi et nomen accepit religio Christiana et que conuentum apostolorum apud se fieri celeberrimum meruit, queque urbis Rome sedi non cederet, nisi quod illa in transitu meruit; ista suscepto apud se consummatoque gauderet. Itaque arbitramur, frater carissime, ut sicut metropolitanos auctoritate ordinas singulari, sic et ceteros non sine permissu conscientiaque tua sinas episcopos procreari. In quibus hunc modum recte seruabis, ut longe positos litteris datis ordinari censeas ab his qui nunc eos suo tantum ordinant arbitratu, uicinos autem si estimas ad manus impositionem tue gratie statuas peruenire.  Quorum enim te maxima exspectat cura precipue tuum debent mereri iudicium.

II. Nam quod sciscitaris utrum diuisis imperiali iudicio prouinciis, ut due metropoles fiant, si duo metropolitani episcopi debent nominari, non uere uisum est ad mobilitatem necessitatum mundanarum Dei Ecclesiam commutari, honoresque aut diuisiones perpeti, quas pro suis causis faciendis duxerit imperator. Ergo secundum pristinum prouinciarum morem metropolitanos episcopos conuenit nominari. Cyprios sane asseris olim Ariane impietatis potentia fatigatos non tenuisse Nicenos canones in ordinandis sibi episcopis, et usque adhuc habere presumptum, ut suo arbitratu ordinent neminem consulentes. Quocirca persuademus eis,  ut curent iuxta canonum fidem catholicam sapere, atque unum cum ceteris sentire prouinciis, ut appareat sancti Spiritus gratia, ipsos quoque ut omnes Ecclesias gubernari.

III. Arianos preterea ceterosque homini pestes qui eorum laicos conuersos ad Dominum sub imagine penitentie ac sancti Spiritus sanctificatione per manus impositionem suscipimus, non uidetur clericos eorum consacerdotii aut ministerii cuiuspiam suscipi debere dignitate, quoniam quibus solum baptisma ratum esse permittimus quod utique in nomine Patris, et Filii, et Spiritus sancti perficitur, nec Spiritum sanctum eos habere ex illo baptismate, illisque mysteriis arbitramur, quoniam cum a catholica fide eorum auctores  discederent, perfectionem Spiritus quem acceperant amiserunt. Nam nec dare eius plenitudinem possunt, que maxime in ordinationibus operatur, quam per impietatis sue perfidiam potius, quam per fidem dixerim, perdiderunt. Quomodo fieri potest, ut eorum, profanos sacerdotes dignos Christi honoribus arbitremur, quorum laicos imperfectos, ut dixi, ad sancti Spiritus precipiendam gratiam cum penitentie imagine recipiamus? Grauitas itaque tua hec ad notitiam cepiscoporum, uel per synodum, si potes, uel per eorum recitationem faciat peruenire, ut ea, que ipse tam necessario percunctatus es et nos tam eliminate respondimus, communi omnium consensu studioque seruentur.



Ad Atticum Bere episcopum, de sancto Ioanne Constantinopolitano episcopo.


Aggaudere litteris fraternitatem tuam de receptis Paulini, uel Euagrii episcoporum clericis, populisque, et de restitutis Helpido atque Papo cepiscopis percensuimus, et uel sero recepte pacis gratiam refouere postposita omni contemptione peruidimus. Unde has ad prestantissimum fratrem, et cepiscopum nostrum Alexandrum reddendas tue transmisimus unanimitati, uidelicet, ut si omnes inimicitie, omnis emulatio, tam de nomine sancti Ioannis Mirandi episcopi, quam de omnibus eiusdem communionis participibus a tua animositate discessit, has nostre societatis recipias litteras, frater carissime, modo ut omnia, que his actis firmata sunt, apud  mediatorem nostrum amabilem Alexandrum ore proprio, ut communicantem, conuenit, fatearis; ut enim nobis hec unanimitatis caritatisque causa uenerabilis est, sic inheret sollicita, ne quid obliquum, aut succisiuum esse in quoquam residere cognoscatur.



Item epistola Innocentii pape ad Laurentium Symensem episcopum.

    1. De Bonosiacis quod Iudeis sint comparandi.
    2. De suscipiendis clericis quos Bonosus antequam damnaretur ordinasse cognoscitur.


CAP. I. INNOCENTIUS LAURENTIO, episcopo Symensi. Diu mirati sumus dilectionis tue litteris lectis hereticos Fotini, uenena sectantes, in territorio dilectionis tue non solum esse, sed publice sibi conuenticula  in aliquorum possessionibus preparare, cum de toto pene orbe nusquam tam multi quam apud uos delegerint habitare. Quorum doctrine nefarie auctor, Marcus dudum de urbe pulsus temeritatis tanta ductus est audacia, ut primum sibi inter eos uindicet locum. Sed ne ulterius debacchandi habeant facultatem, et animas simplicium ac rusticanorum secum in gehennam, cui destinati sunt, trahant, actum est aduersus eos a defensoribus Ecclesie nostre, quo eos possint expellere, ut qui Christum Deum ex Patris substantia ante secula negant genitum, hi cum Iudeis, qui eius deitatem negauerunt et nunc usque negant, participium habeant damnationis. Tuum est, frater carissime, que precepta sunt non segnius agere, ne plebem tibi creditam  dissimilatione perdas et incipias Deo de perditis reddere rationem.

II. INNOCENTIUS MARTIANO, episcopo Naifitano. Superiori tempore, si tamen recte recordor, memini me tam ad dilectionem tuam quam ad fratres cepiscopos nostros Rufum, et ceteros huiusmodi litteras de clericis Naifensibus transmisisse, his uidelicet que se ante damnationem Bonosi asserebant ab eodem tam presbyteros quam diaconos ordinatos, ut si, relicto atque damnato eius errore, uellent Ecclesie copulari, libenter reciperentur, ne forte qui essent digni recuperande salutis in eodem errore deperirent. uerum nunc in Rauennati urbe mihi constituto propter Romani populi necessitates  creberrimas Germanus, qui asserit se esse presbyterum, atque Lupentinus qui se diaconum dicit, multorum talium, quasi legatione suscepta, prece fusa dolores proprios exprimere gestiuerunt, asserentes siquidem Ecclesias in dilectionis tue constitutas parochiis retinere, scilicet tuam communionem non potuisse mereri; uidelicet ea ratione, quia Rusticius quidem nomine iterata ordinatione presbyterium suscepisset, et non leui impedimento sit, dum aut illi dolent homini hominem in ecclesia rectinere, aut ille si peccare debere in alios arbitretur, quemadmodum in se agnoscit esse peccatum. Et quamuis de eadem re plenius littere mee contineant, quas superius memoraui, tamen nunc etiam admonendam duximus fraternitatem tuam, ut si uere  constat aliquos ante damnationem Bonosi ab eodem ordinatos, postea uoluisse uel nunc uelle reuerti, eos recipiendos esse censemus, maxime cum memorati asserant se intantum anteriori tempore ordinatos ut sancte recordationis uirum Cornelium episcopum Syrimensis urbis, necnon et fratrem nostrum Nicetam aliosque nonnullos fuisse presentes, cum honoribus quos se habere commemorant augerentur. Unde, frater carissime, si eorum assertio fidem recipit ueri, suscipiendos esse ambigere non debes, quos tandiu Ecclesias sibi creditas passus est retinere.



Item epistola eiusdem ad episcopos Macedonie.

    1. Ut si sacerdos, uel quilibet ex clero, uiduam uxorem duxerit, uel eiectam; suum perdat officium.
     2. Ut si quis catechumenus habuerit uxorem, et defuncta ea post baptismum acceperit alteram, clericus esse non possit.
    3. Quod non admittantur clerici ab hereticis ordinati.
    176 4. Quod, in ordinationibus crimina uel uitia, non bene credantur auferri.
    5. Quod hi, qui a Bonoso heretico ordinati sunt, propterea sint recepti, ne scandalum remaneret Ecclesie.
    6. Quod in Ecclesia peccatum populi multum soleat remanere.
    7. Quod subreptum fuerit apostolice sedi, et suam in melius sententiam commutarit quando damnationem  Fotini rescidit.


INNOCENTIUS RUFO et EUSEBIO, et ceteris episcopis Macedonibus, et diaconis, in Domino salutem.

Magna me gratulatio habuit cum, post discrimina totius  mundi, uitalis archidiaconus uestrarum portitor litterarum ex illis partibus ad nos usque directus aduenit. Quem cum uidissemus, illico ut oportebat, percunctati de uestro statu sumus. uerum, ubi reperimus uos ex sententia degere, Deo nostro uberes gratias retulimus, quod uos famulos suos suis altaribus seruientes, et in aduersis tuetur, et in prosperis gubernare dignatur. Qui cum tradidisset epistolas, eas precepi illico recenseri, in quibus multa posita esse preuidi, que stuporem  mentibus nostris indicerent, facerentque nos non modicum dubitare utrum aliter putaremus an ita illa essent posita quemadmodum personabant. Que cum sepius repeti fecissem, aduerti sedi apostolice fieri iniuriam, ad quam relatio quasi ad caput Ecclesiarum missa currebat, cuius adhuc in ambiguum sententia duceretur. Unde de quibus iamdudum scripsisse me memini, nunc iterare formam augmentis euidentioribus gemina percunctatio uestra compellit.

CAH. I. Eos qui uiduas accepisse suggeruntur uxores non solum clericos effectos agnoui, uerum etiam usque ad infulas summi sacerdotii peruenisse, quod contra legis esse precepta nullus ignorat. Nam cum Moyses legislator clamitet: Sacerdos uxorem uirginem accipiat; ac ne in hoc precepto aliquid putaretur  ambiguum addidit non uiduam, neque eiectam .« Contra quod preceptum diuina auctoritate subnixum nulla defensio mandati alterius opponitur, nisi consuetudo uestra, que, ut ipsi fatemini, ex ignorantia , non ex apostolica traditione et ratione integra, statuta est. Nos autem omnes qui per Orientem Occidentemque Ecclesias regimus, nouerit uestra dilectio hec penitus non admittere, nec ad ultimum ecclesiastici ordinis locum tales assumere, et, si reperti fuerint, submouere.

II. Deinde ponitur non dici oportere digamum eum qui catechumenus habuerit atque amiserit uxorem, si post baptismum fuerit aliam sortitus, eamque primam uideri que nouo homini copulata  sit, quia illud coniugium post baptismi sacramentum cum ceteris criminibus sit ablutum. Quod cum de una utique dicitur, certe si tres habuerit in uetere positus homine, uxor erit eius que post baptismum quarta est, sic interpretantibus prima: uirginis eque nomen accipiat que quarto ducta est loco. Quis, oro, istud non uideat contra Apostoli esse preceptum, qui ait: »Unius uxoris uirum opus fieri sacerdotem? « Sed obiicitur quod in baptismo totum quidquid in uetere homine gestum est sit lotum. Dicite mihi, cum pace uestra loquor, crimina tantum dimittuntur in baptismo, an et alia que secundum Domini precepta, ac Dei instituta complentur? uxorem ducere crimen est, annon est crimen? Si crimen est, ergo  erit auctor in  culpa qui, ut crimina committerentur in paradiso, cum ipse eos iungeret, benedixit. Si uero non est crimen, quia quod Deus iunxit nefas sit crimen appellari, et Salomon addidit: »etenim a Deo preparatur uiro uxor .« Quomodo credit inter crimina esse dimissum quod auctore Deo legitur consummatum? quid de talium filiis percensetur? Nunquid non erunt admittendi in hereditatis consortio, quia ex ea suscepti sunt que ante baptismum fuit uxor? Eruntque appellandi, scilicet naturales, uel spurii, quia non esse legitimum matrimonium, nisi illud, ut uobis uidetur, quod post baptismum assumitur. Ipse Dominus cum interrogaretur a Iudeis, si liceret dimittere uxorem , atque exponeret fieri non debere, addidit: »Quod ergo Deus iunxit, homo non separet .« Ac ne de his locutus esse credatur, que post baptismum sortiuntur, meminerint hoc et a Iudeis interrogatum, et Iudeis esse responsum. Quero, et sollicitus quero, si una eademque sit uxor eius qui ante catechumenus susceperit, postea sit fidelis, filiosque ex ea cum esset catechumenus susceperit, ac postea alios cum fidelis, utrum sint appellandi fratres, an non habeant postea defuncto patre herciscunde hereditatis consortium, quibus filiorum nomen regeneratio spiritualis creditur abstulisse? Quod cum ita sentire atque iudicare absurdum est, que ratio est hoc malum defendi, et uacua magis opinione iactari quam aliqua auctoritate roborari,  cum non possit inter peccata deputari quod lex precepit, et Deus iunxit, et lex iunxit? Nunquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, adulteria exhorruerit, castitatem tenuerit, quero, si hec, cum fuerit factus fidelis, amittit, quia per baptismum totum quod uetus homo gesserat, putatur auferri? Aspiciamus gentilem hominem Cornelium orationibus atque eleemosynis per reuelationem angelum Petrumque ipsum uidisse. Nunquid per baptismum hec illi ablata sunt propter que ei baptismus uidetur concessus? Si ita creditur, mihi credite. Non modicum erratur, quia quidquid bene gestum fuerit, et secundum precepta legalia custoditum, non  potest facientibus deperire. Nuptiarum ergo copula, quia Dei mandato perficitur, non potest dici peccatum, et si peccatum non est, quia solui inter peccata omnino non debet, eritque integrum estimare aboleri non posse prioris nomen uxoris, cum non dimissum sit pro peccato, quia ex Dei sit uoluntate completum.

III. uentum est ad tertiam questionem, que pro sui difficultate longiorem exigit disputationem, cum nos dicamus ab hereticis ordinatos, uulnerum per illam manus impositionem habere caput. Ubi uulnus infixum est, medicina est adhibenda, que possit recipere sanitatem. Que sanitas post uulnus secuta sine cicatrice esse non poterit, atque ubi penitentie remedium necessarium est, illic ordinationis honorem locum non posse habere. Nam si ut legitur »quod  tetigerit immundus immundum erit ,« quod ei tribuetur, quomodo munditia ac puritas consueuit accipere? Sed e contrario asseritur eum, qui honorem amisit, honorem dare non posse, nec illum aliquid accepisse, quia nichil in dante erat, quod ille posset accipere. Acquiescimus, et uerum est: certe qui non habuit dare non potuit. Damnationem utique quam habuit, per prauam manus impositionem dedit, et qui particeps effectus est damnato, quomodo debeat honorem accipere, inuenire non possum.

Iu. At dicitur uera ac iusta legitimi sacerdotis benedictio auferre omne uitium quod a uitioso fuerat iniectum. Ergo si ita est, applicentur ad ordines sacrilegi, adulteri, atque omnium criminum rei,  qui a benedictione ordinationis crimina, uel uitia putantur auferri, nullus sit penitentie locus, quia id potest prestare ordinatio quod longa satisfactio prestare consueuit. Sed nostre lex Ecclesie est uenientibus ab hereticis qui tamen illic baptizati sunt per manus impositionem laicam tantum tribuere communionem, nec ex his aliquem in clericatus honorem, uel exiguum, subrogare.

u. At uero hi qui a catholica fide ad heresim transierunt, quos non aliter oportet, nisi penitentia suscipi, apud uos non solum penitentiam non agunt, uerum etiam honore cumulantur. Sed Anisii quondam fratris nostri aliorumque sacerdotum summa deliberatio hec fuit, ut quos Bonosus ordinauerat, ne cum eodem remanerent, ac fieret non mediocre  scandalum, ordinati remanerent. uicimus  ambigua. Iam ergo quod pro remedio ac necessitate temporis statutum est constat primitus non fuisse, ac fuisse regulas ueteres, quas ab apostolis, uel apostolicis uiris traditas Ecclesia Romana custodit, custodiendasque mandat his qui eam audire censuerunt. Sed necessitas temporis id fieri magnopere postulabat. Ergo quod necessitas pro remedio reperit cessante necessitate, debet utique cessare pariter quod urgebat, quia alius est ordo legitimus, alia est usurpatio quam ad presens tempus fieri impellit. Sed canones apud Niceam constituti de Nouatianis fieri permiserunt. Prius ille canon a Patribus institutus ponendus est, ut possimus aduertere, uel quid, uel qualiter ab eisdem sensum sit illud preceptum.  De his, inquit, qui nominant seipsos catharos, id est mundos, et aliquando ueniunt ad catholicam Ecclesiam, placuit sancte et magne synodo, ut, accepta manus impositione, sic maneant in clero. Possumus uero dicere de solis his Nouatianis esse preceptum, nec ad aliarum heresum clericos pertinere. Nam si utique de omnibus ita definirent, addidissent a Nouatianis aliisque hereticis reuertentes debere in suum ordinem recipi. Quod si ita esset, etiam illud maxime, quod de Paulianistis dictum est, poterit confirmari, a quibus uenientes etiam baptizari precipiuntur. Nunquidnam cum de Paulianistis iubent omnes qui ab hereticis reuertuntur, erunt hoc exemplo baptizandi? Quod cum nullus audeat facere, de ipsis tantum esse preceptum ratio ipsa demonstrat.  Denique baptizatos rite ab euangelista Philippo, Petrus, et Ioannes sola manus impositione consummant. Illos uero quos apostolus Paulus Ioannis baptismate baptizatos repererat interrogauit »an Spiritum sanctum accepissent,« respondentibusque »se ne illud quidem nomen audisse, iussit eos baptizari .« uidetis ergo recte baptizatos illo dono iterare non posse, et aliter sola aqua lotos baptizari in nomine Patris, et Filii, et Spiritus sancti, necessarium prouideri. Ita et de Nouatianis tantum iussum esse lucida manifestatione perlegitur. Quod idcirco distinctum esse ipsis duabus heresibus ratio manifesta declarat, quia Paulianiste in nomine Patris, et Filii, et Spiritus sancti, minime  baptizant, nec apud istos de unitate potestatis diuine, hoc est, Patris, Filii, et Spiritus sancti, questio aliquando commota est. Et ideo omnibus segregatis hec sola electa est, cui istud crederet concedendum, quia nichil in Patris, et Filii, et Spiritus sancti sacramento peccaret. Si quis uero de fide catholica ad heresim transiens, aut fidelis ab apostasia reuertens, et resipiscens redire uoluerit, nunquid eadem ratione poterit ad clerum admitti, cuius commissum nonnisi per longam penitentiam poterit aboleri? Nec post penitentiam clericum fieri ipsi canones sua auctoritate permittunt? Unde constat qui de catholica ad Bonosum transierunt damnatum, atque passi sunt, aut cupierunt ab eodem ordinari, non oportuisse ordinationis ecclesiastice  suscipere dignitatem, qui communione omnium Ecclesiarum iudicium deserentes, suam spiritualiter in Bonoso unitatem sequendam esse duxerunt. Sed multos constat uim passos atque inuitos attractos repugnantesque ab eodem ordinatos. Dicat mihi, uolo, quisquis hoc credit, si non post ordinationem Bonosi interfuit, cum conficeret sacramenta, si communicationi eius participatus non est, si statim discedens de eius pessimo conciliabulo ad Ecclesiam rediit, iste talis potest habere colorem aliquem excusationis. Ceterum qui post annum aut mensem ad Ecclesiam redierunt, intelligimus eosque qui in catholicam nouerant se propter uitia sua non posse suscipere ordinationem, idcirco ad illum perrexisse qui passim, et sine ulla discussione ordinationes  illicitas faciebat, credentes se posse per istam institutionem locum in Ecclesia catholica recipere, de qua antea desperarant. Nunc illud quod superest, rogo, qui post mensem, aut eo amplius rediit, cum se presbyterum a Bonoso confideret ordinatum, si non sacramenta confecit, si non populis tribuit, si non missas secundum consuetudinem compleuit, quid de his censeatis, queso, prematis apertius. Ad summam certe qui nichil a Boroso acceperunt rei sunt usurpate dignitatis, qui conficiendorum sacrorum sibi uindicauerunt auctoritatem, atque ad se putauerunt esse quod de his nulla fuerat regulari ratione concessum.

177 uI. Peruideat ergo dilectio uestra hactenus talia transisse, et aduertite quod utique, ut dicitis,  necessitas imperauit in pace iam ecclesias constitutas non presumere, sed, ut sepe accidit, quoties a populis, aut a turba peccatur, quia in omnes propter multitudinem non potest uindicari, multum soleat transire. Priora ergo dimittenda dico Dei iudicio, et de reliquo maxima sollicitudine precauendum.

uII. ueniam nunc ad maximum quasi ad quoddam thema fontium, et quod mihi anxium est ac difficillimum, maiorum reuoluam sententias. Fuerat de illo quoquo pacto, ut etiam ipsi commeministis, aliud utique grauius constitutum. uerum quoniam id per rumorem falsum, ut asseritis, subreptum huic sedi, et elicitum per insidias demonstratis, quia res ad salutem rediit, ueniam nos hanc intantum uobis  annitentibus post condemnationem more apostolico subrogamus, tantisque uestris assertionibus uobisque tam bonis, tam caris non dare consensum, omnibus durius rebus arbitramur. Pro uestra ergo approbatione, fratres karissimi, et sententia, ac postulatione episcopum Fotinum Habetote. Licitum est ita constituere, ut deprecamini, et nostram in melius conuersam sententiam labore, uel testimonio nostro compotem uerbis suscipite. Aeque Eustachium a me sepissime comprobatum nolite exspectare ut diaconii gratia spolietur. Sollicitos enim uos pro salute libenter audio, contra caput etiam se faciendum est non libenter admitto. Cui manum porrigitis, uobiscum porrigo. Cui porrigo, mecum porrigite. Hec enim ad Corinthios apostolica est declarata benignitas,  ut in uno spiritu ductam ac reductam sententiam boni semper indifferenter sequantur . Nam, fateor, hec me primum res bene habet erga Eustachium diaconum, quod nec contra fidem quidquam locutus sit, nec loquentem admiserit, nec ad mortem crimen aliquod commississe, uel iactatum unquam uel fictum cognouerim. Et quia in his saluus est, si quo pacto conuersationes amabiles non habet, habendus est, ut minus pro tempore dilectus, non ut inimicus estimatus, diabolo in perpetuo mancipandus. Cognosco illum inter illas simultates ac turbines contra multorum studia, non dico qualia, diuersa sensisse, et cum hinc res ac calamitates ipse emendate sint, adhuc Dizoniani et Siriaci subdiaconorum non potuisse apud uos emendationem  reuiuiscere. Compescite, queso, ab illo predictisque quorumcunque uidetis animos ane non iustas emulationes, ut ipse apud nos integer, apud uos cum suis reparatus mereatur pacem non fictam, prouidens caritatem. Omnibus igitur uobis, ac sigillatim occurrat caritas, et uinculis que nullis modis a Christo soluuntur, uobiscum pariter in perpetuum connexa letetur in Domino.



Ad synodum in Tolosana ciuitate constitutam.

    1. De Hyspanorum reprehensione qui inordinate constituunt clericos.
    2. Ut causidici, uel curiales, uel seculari militie dediti, ad clerum non admittantur.
    3. Ut quicunque tales ordinati fuerint cum ordinatoribus suis deponantur
     4. De commemoratione Niceni concilii, in quo supradicta prohibentur.
    5. Quales eligendi sunt in ordine clericorum.
    6. De eo qui ante baptismum uxorem habuit, et post baptismum aliam, clericus non fiat.


CAP. I. INNOCENTIUS uniuersis episcopis, in Tolosana synodo constitutis, dulcissimis fratribus, in Domino salutem. Sepe me et nimium cum teneret cura sollicitum super dissentionis schismata Ecclesiarum, quod malum per Hispanias latius in dies separationis gradu incedere fama proloquitur, necessarium tempus emersit quo non possit emendatio tanta differri, et deberet congrua medicina prouideri. Nam de ordinationibus quas praue consuetudinis  uitio Hispanienses episcopos celebrare cognoscimus, fuerat aliquid secundum maiorum traditionem statuendum, nisi perpenderemus ne perturbationes quam plurimas Ecclesiis moueremus. Quorum factum ita reprehendimus, ut propter numerum corrigendorum, ea que quoquo facta sunt non in dubium uocemus, sed Dei potius dimittamus iudicio.

II. Quantos enim ex eis, qui post acceptam baptismi gratiam in forensi exercitatione uersati sunt, et obtinendi pertinaciam susceperunt, ascitos ad sacerdotium esse comperimus! Ex quorum numero Rufinus et Gregorius perhibentur. Quantos ex militia qui cum potestatibus obedierint seuera necessario precepta sunt exsecuti, quantos ex curialibus qui dum parent potestatibus que sibi sunt  imperata fecerunt! Quantos qui uoluptates et editiones populo celebrarunt, ad honorem summi sacerdotii peruenisse! Quorum omnium neminem ne ad societatem quidem ordinis clericorum oportuerat peruenisse. Que si singula discutienda mandemus, non modicos motus, aut scandala Hispaniensibus prouinciis, quibus mederi cupimus, de studio emendationis indicemus; idcirco remittenda potius hec putamus. Sed ne deinceps similia committantur, dilectionis uestre maturitas prouidere debebit, ut tante usurpationi saltem nunc finis necessarius imponatur, eo uidelicet constituto, ut quicunque tales ordinati fuerint cum ordinatoribus suis deponantur.

III. Post hec si quis aduersus formas canonum,  uel ad ecclesiasticum ordinem, uel ad ipsum sacerdotium uenire tentauerit, una cum ordinatoribus suis ipso in quo inuenti fuerint ordine et honore priuetur. Et quamuis dilectioni uestre, fratres karissimi, regule Nicene sint cognite, secundum quos ordines esse faciendos decernentes, tamen aliquam partem que de ordinationibus est prouisa inserendam putaui, ut secundum eam ordinationes in posterum celebrandas esse sciamus, nec interpretandi aliter liberum arbitrium relinquatur. Hec primum que sunt prohibita digerantur.

Iu. Ne quispiam qui post baptismum militauerit, ad ordinem debeat clericatus admitti, neque qui causas post acceptum baptismum egerint, aut qui post acceptam Dei gratiam administrauerint;  neque de curialibus aliquem ad ecclesiasticum ordinem uenire posse, qui post baptismum uel coronati fuerint, uel sacerdotium quod dicitur, sustinuerint, et editiones publicas celebrauerint. Nam et hoc de carnalibus est cauendum, ne iidem, qui ex curialibus fuerint, aliquando a suis curiis, quod frequenter uidemus accidere, poscantur. Que omnia rationabiliter prohibita oportet modis omnibus custodiri.

u. Quales uero eligendi sunt in ordine clericorum euidens forma declarat, id est, qui ab ineunte etate baptizati fuerint, et lectorum officio sociati, uel si maiores sunt, cum fuerint Dei gratiam consecuti, si statim se ecclesiasticis ordinibus mancipauerint. Et si uxores habuerint, querendum si uxorem uirginem  habuerint, quia scriptum in ueteri Testamento: »Uxorem uirginem accipiat sacerdos;« et alibi: »Sacerdotes mei semel nubant.« Neque qui duas uxores habuerint, quia Paulus apostolus ait, »unius uxoris uirum .«

uI. Nec illud debere admitti quod aliquanti pro defensione praui erroris opponunt et asserunt quod ante baptismum omnia dimittuntur, non intelligentes huiusmodi quod sola in baptismo peccata dimittuntur, nec uxoris numerus aboletur. Nam si a Deo, ut scriptum est »preparatur uiro uxor ,« et »quod Deus iunxit, homo non separet ,« et ipsi auctores generis humani in origine a Deo benedicuntur, quomodo inter perfecta ista creduntur posse dimitti? Quod si secundum illos qui ita credunt,  uerum est, ergo omnis iustitia qua a catechuminis ante baptismum fuerit operata, per baptismum auferatur. Nullus ergo contra apostolos tale aliquid sentiat, nec admittat, sed fideliter intelligat »unius uxoris uirum,« siue ante baptismum esse nominatum, siue post baptismum. Si enim uxor ante baptismum accepta non ducitur in numerum, nec filii ex eadem suscepti inter filios debent communicari. Quod quam absurdum sit atque alienum prudentia uestra melius estimabit. Unde neminem liceat interpretari aliter diuinas Scripturas, nisi quod recta ratio permittit, ne dum quidam remedia sibi iniqua ad excusationem preparant, ex eo rupisse legem, et regulas euertisse iudicentur, sed ea tenenda sunt que diuinarum Scripturarum series continet,  et a sacerdotibus utili ratione sunt constituta. Bene ualeatis, fratres karissimi





Epistola concilii Carthaginensis ad sanctum Innocentium Papam.

Domino beatissimo et honoratissimo fratri, INNOCENTIO pape, Aurelius, Numidius, Rusticianus, Fidentius, Euagrius, Antonius, Palatinus Adeodatus, uincentius, Publianus, Theasius, Tutus, Pannonius, uictor, Restitutus, alius Restitutus, Rusticus, Fortunatianus, Ampelius, Auinius, Felix, Donatianus Adeotatus, Octauius, Serotinus, Maiorinus, Porturianus, Crispolis, uictor, alius uictor, Leutius, Marinus, Fructuosus, Faustinianus, Quoduultdeus, Candorius, Maximus, Magarius, Rusticus, Rufinianus, Proculus, Thomas, Ianuarius, Octauianus,  Pretextatus, Sixtus, Quoduultdeus, Pentadius, Cyprianus, Seruilius, Pelagius, Marcellus, uenantius, Dydimus, Saturninus, Bazecenus, Germanianus, Germamenus, Iuuentius, Maiorinus, Iuuentius, Candidus, Cyprianus, et Emilianus Romanus, Africanus, et Marcellinus, qui in consilio Ecclesie Cathaginensis affuimus.

Cum ex more ad Carthaginensem Ecclesiam solemniter ueniremus, atque ex diuersis causis congregata ex nobis synodus haberetur, compresbyter noster Orosius nobis litteras sanctorum fratrum et consacerdotum nostrorum dedit Auerothis et Lazari, quarum formam his constituimus esse subdendam. His ergo lectis, Pelagium et Celestium auctores  nefarii prorsus et anathematizandi ab omnibus nobis erroris aduertimus. Unde factum est ut recensendum peteremus quid ante quinquennium super Celestii nomine hic apud Ecclesiam Carthaginensem fuerit exagitatum. Quo recitato, sicut ex subditis aduertere poterit sanctitas tua, quamuis iudicatio manifesta constaret quia in illo tempore episcopali iudicio excisum hoc tantum uulnus ab Ecclesia uideretur, nichilominus tamen id communi deliberatione censuimus, ut huiusmodi persuasionis auctores, quamuis et ad presbyterium idem Celestius postea peruenisse dicatur, nisi hi apertissime anathematizauerint, ipsos quoque anathematizari oportet, ut si ipsorum non potuerit, saltem eorum qui decepti sunt ab eis, uel decipi possunt,  cognita sententia que in eos lata est, sanitas procuretur. Hoc itaque gestum, domine frater, sancte caritati tue intimandum duximus, ut statutis nostre mediocritatis etiam apostolice sedis adhibeatur auctoritas pro tuenda salute multorum, et quorumdam etiam peruersitate corrigenda. Id enim agunt isti damnabilibus disputationibus suis ut non defendendo, sed potius in sacrilegam superbiam extollendo liberum arbitrium nullum relinquant locum gratie Dei qua Christiani sumus. Qua et idipsum nostre uoluntatis arbitrium uere fit liberum, dum a carnalium concupiscentiarum damnatione liberatur, dicente Domino: »Si uos filius liberauerit, tunc uere liberi eritis .« Quod auxilium fides impetrat, que est in Christo Iesu  Domino nostro. Isti autem asserunt  in eo Dei gratiam putandam, quod talem hominis instituit creauitque naturam, que per propriam 178 uoluntatem legem Dei possit implere siue naturaliter in corde conscriptam, siue in litteris datam, eamdem quoque legem ad gratiam pertinere, quod illam Deus in adiutorium hominibus dedit. Illam uero gratiam qua, ut dictum est, Christiani sumus, cuius Apostolus predicator est, dicens: »Condelector enim legi Dei secundum interiorem hominem; uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis: miser ego homo, quis me liberabit de corpore mortis  huius? gratia Dei per Iesum Christum Dominum nostrum , nolunt omnes cognoscere omnino, nec aperte quidem oppugnare audent. Sed quid aliud agunt cum hominibus animalibus non percipientibus que sunt Spiritus Dei, persuadere non cessant ad operandam perficiendamque iustitiam et Dei mandata complenda solam sibi humanam sufficere posse naturam, non attendentes quod scriptum est: »Spiritus adiuuat infirmitatem nostram ;« et: »Non uolentis neque currentis, sed miserentis est Dei gratia ;« et: »Quod unum corpus sumus in Christo Iesu, singuli aut alter alterius membra habentes .« »Dona diuersa secundum gratiam que data est nobis  ;« et: »Gratia Dei sum id quod sum, et gratia eius in me uacua non fuit, sed plus omnibus illis laboraui, non ego autem, sed gratia Dei mecum ;« et: »Gratias ago Deo qui dedit nobis uictoriam per Dominum nostrum Iesum Christum ,« »quia idonei non sumus aliquid cogitare quasi ex nobismetipsis, sed sufficientia nostra ex Deo se ;« et: »Habemus thesaurum istum in uasis fictilibus, ut eminentia sit uirtutis Dei et non ex nobis ,« et innumerabilia que de Scripturis omnibus si colligere uolumus tomus non sufficit. Et ueremur ne apud te tempora ista commemorando que maiore gratia de sede apostolica predicas inconuenienter facere uideamur, sed ideo facimus, quia in eo quod infirmiores  sumus quaquauersus quisque nostrum uerbum Dei predicando putatur attentior, crebrius eos patimur in nos audacius insurgentes. Si ergo Pelagius episcopalibus gestis que in oriente confecta dicuntur omnia tue uenerationi iuste uisus fuerit absolutus, error tamen ipse et impietas que iam multos assertores habent per diuersa dispersos, etiam apostolice sedis auctoritate anathematizanda est. Consideret enim sanctitas tua, et pastoralibus nobis compatiatur uisceribus, quam sit pestiferum et exitiale ouibus Christi quod istorum sacrilegas disputationes necessario sequitur, ut nec orare debeamus, ne intremus in tentationem, quod Dominus discipulos monuit, et posuit in oratione  quam docuit, ut non deficiat fides nostra, quod  pro apostolo Petro se rogasse ipse testatus est . Si enim possibilitate nature, et arbitrio uoluntatis in potestate sunt constituta, quis non ea uideat inaniter a Domino peti, et fallaciter orari cum orando poscuntur que nature iam ita condite sufficientibus uiribus obtinentur, nec debuisse dicere Dominum Iesum Christum: »uigilate et orate ,« sed tantummodo: »uigilate, ut non intretis in tentationem;« nec beatissimo Petro primo apostolorum: »Rogaui pro te;« sed, moneo te, uel impero ac percipio, ne deficiat fides tua. Contradicitur enim istorum contemptione benedictionibus nostris, ut incassum supra populum dicere uideamur, quidquid eis a Domino precamur, ut recte ac pie uiuendo illi placeant, uel illa que  pro fidelibus precatur Apostolus, dicens: »Flecto genua mea ad Patrem Domini nostri Iesu Christi, ex quo omnis paternitas in celo et in terra nominatur, ut det nobis secundum diuitias glorie sue uirtuti corroborari per Spiritum eius .« Si ergo uoluerimus benedicendo super populum dicere: Da illi uirtutem, Domine, corroborari per Spiritum tuum, istorum nobis disputatio contradicit, affirmans liberum negari arbitrium, si hoc a Deo poscitur, quod in nostra potestate est, uirtute enim corroborari si uolumus, inquiunt, possumus, ea possibilitate nature, non misericordie, quam nunc accipimus, sed quam, cum crearemur, accepimus. Paruulos etiam propter salutem que per Saluatorem  Christum datur baptizandos negant, ac si eos mortifera doctrina in eternum necant, promittentes etiam si non baptizantur, habituros uitam eternam, nec pertinere ad eos de quibus Dominus ait: »uenit enim filius hominis querere et saluare quod perierat .« Quia, inquiunt isti, non perierant, nec est quod in eis saluetur, uel tanto pretio redimantur, quia nichil est in eis uitiatum uel tenetur sub diaboli potestate captiuum, nec pro eis fusus esse sanguis in remissionem legitur peccatorum. Quanquam per baptismum Christi etiam paruulorum dicant fieri redemptionem. Libello uero suo Celestius in Carthaginensi Ecclesia iam confessus est. Sed multi eorum qui perhibentur esse uel fuisse discipuli, hec mala quibus fundamenta  Christiane fidei conantur euertere, quacunque possunt astutia affirmare non cessant, unde etiam si Pelagius Celestiusque correcti sunt, uel ista nunquam sensisse se dicunt, et quicunque scripta contra eos prolata fuerint, sua esse negabunt, nec est quemadmodum de mendacio conuincantur. Generaliter tamen quicunque dogmatizat et affirmat humanam sibi ad uincenda peccata et Dei mandata facienda sufficere posse naturam, et eo modo gratie Dei que sanctorum euidentius orationibus declaratur aduersarius inuenitur, et quicunque negant paruulos per baptismum Christi a perditione liberari et salutem percipere sempiternam, anathema sit. Quecunque autem alia eis obiiciantur non dubito uenerationem tuam, cum gesta episcopalia perspexerit  que in oriente eadem causa confecta dicuntur, id indicaturam, unde omnes in Dei misericordia gaudeamus. Ora pro nobis, domine beatissime papa.



Rescriptum Innocentii pape ad concilium Carthaginense.

INNOCENTIUS AURELIO, et omnibus sanctis episcopis, et ceteris, qui in concilio Carthaginensi affuerunt, Ecclesie dilectissimis fratribus, in Domino salutem.

Inquirendo de his rebus quas omni cum sollicitudine decet a sacerdotibus, maxime a uero iustoque et catholico tractari concilio, antique traditionis exempla seruantes, et ecclesiastice memores discipline, nostre religionis uigorem non minus  nunc in consulendo quam antea cum pronuntiaretis, uera ratione firmatis, qui ad nostrum referendum approbatis esse iudicium, scientes quid apostolice sedi  debeatur, a quo ipse episcopatus et tota auctoritas huius nominis emersit. Quem sequentes, tam mala iam damnare cauemus quam probare laudanda; uel id uero quod Patrum instituta sacerdotali custodientes, officio non censetis esse calcanda. Quod illi non humana, sed diuina decreuere sententia, ut quidquid, quamuis disiunctis remotisque prouinciis ageretur, non prius ducerent finiendum, nisi ad eius sedis notitiam perueniret, ut tota huius auctoritate  pronuntiatio  firmaretur, indeque sumerent cetere Ecclesie uelut de natali suo fonte aque cuncte procederent, et per diuersas totius mundi regiones puri capitis incorrupte manarent, quid precipere, quos abluere, quos ueluti in ceno immundabili sordidatos mundis digna corporibus unda uitaret. Gratulor igitur, karissimi fratres, quod per fratrem et cepiscopum nostrum Iulium litteras ad nos destinatis, et cum pro illius curam geritis quibus prouidetis Ecclesiis, sollicitudinem uestram pro omnium utilitate monstratis; et per cunctas totius orbis Ecclesias omnibus una quod prosit decernendum esse deposcitis, ut suis constabilite regulis Ecclesie, ex hoc quod illos caueat, pronuntiationis iuste firmata decretalibus petere non possit, qui peruersis instructi, imo destructi  uerborum argutiis sub imagine catholice fidei disputantes, uelut pestiferum exhalantes uirus, et ut hominum recte sentientium in deteriorem partem corda corrumpant, totam ueri dogmatis querunt euertere disciplinam. Sanandum ergo celerius, ne longius exsecrandus animis morbus inserpat: ut si medicus, cum uiderit huius terreni corporis aliquem esse languorem, magnum sue artis estimat documentum, si cito quis illius interuentu desperatus euadat, uel cum post se putre uulnus aspexerit, adhibet fomenta uel cetera quibus illud possit quod natum fuerat uulnus obduci. Ac si id manens sanari non poterit, ne corpus reliquum sua tabe corrumpat, ferro amputet quod nocebat, quod reliquum integrum et seruet intactum. Precidendum ergo id  est quod uelut puro sanoque nimium corpori uulnus obrepsit, ne cum tardius abstergitur in ipsis pene uisceribus huius mali non hauriendi post sentina considat. Nam quid nos de his post hec rectum mentibus estimemus qui sibi se putant deberi quod boni sunt, nec illum considerant, cuius quotidie gratiam consequuntur? Sed iam isti qui tales sunt nullam Dei gratiam consequuntur qui sine illo tantum assequi se posse confidunt, quantum uix illi qui ab illo postulabant, et accipiunt, promerentur. Quid enim tam iniquum esse potest, tam barbarum, tam totius religionis ignarum, tam Christanis mentibus inimicum quam huic te denegare debere, quidquid in quotidiana gratia consequeris, cui te ipse confiteris debere quod natus es? Ergo eris tibi in  prouidendo prestantior quam potest is esse qui te ut esses effecit? Et cum te putes ei debere quod uiuis, quomodo tu non putas illi debere quod non quotidianam eius consequendo gratiam taliter uiuis. Et qui nos adiutorio negas indigere diuino, quasi ex nostra ex toto possibilitate perfectos, quomodo non adiutorium in nos cum tales a nobis etiam esse possumus, prouocamus?

Qui enim adiutorium Dei negat, uellem interrogare quod dicat: nos non mereri, an illum hoc non posse prestare, an nichil esse propter quod unusquisque hoc debeat postulare? Posse hoc Deum opera ipsa testantur. Adiutorio quotidiano nos egere negare non possumus. Hoc enim seu bene uiuimus,  prouocamus, ut melius sanctiusque uincamus, seu praue sentientes a bonis auertimur, ut ad rectam redeamus uiam, eius auxilio plus egemus. Nunquid tam mortiferum, tam preceps uideatur ad casum, tam expositum ad omnia pericula, si hoc solum nobis putantes posse sufficere quod liberum arbitrium cum nasceremur accepimus, ultra iam a Domino nichil queramus, id est, auctoris nostri obliti, eius potentiam, ut nos ostendamus, liberos abiuremus, quasi iam amplius quod dare possit, non habeat, qui te in tuo ortu liberum fecit, nescientes quod, nisi magnis precibus gratia in nos implorata descendat, nequaquam terrene labis et mundani corporis uincere conemur errores, cum pares nos ad resistendum non liberum arbitrium, sed Dei solus facere possit  auxilium. Nam si ille clamat adiutorio sibi opus esse diuino qui digne hoc non quereret, si cui liberum arbitrium plus prodesset, quippe cum uir beatus et iam electus a Domino nichil egerit, tamen ita Dominum deprecatur postulans. »Adiutor meus esto, ne derelinquas me, neque despicias me, Deus salutaris meus .« Nos nobis liberum arbitrium, ille Dominum postulat adiutorem. Quod nati sumus, posse sufficere nobis dicimus; ille Deum, ne derelinquatur, exorat. Non, rogo, manifeste dicimus quod oremus, cum ille tantopere beatus, sicut supra diximus, uir, ne despiciatur, exoptat, illi enim necesse est, ista arguant qui illa confirmant, Dauid enim orationis ignarus, et sue nature nescius, accusetur, qui cum sciat tamen in sua natura esse adiutorem  sibi Dominum et assiduum adiutorem, nec illi sufficit assiduum, sed ne aliquando illum despiciat, orationibus protinus exoptat, et per corpus omnis psalterii hoc et predicat, et clamat. Si ergo hoc ille ita magnum scit, ut assidue diceret, ita necessarium confessus est, ut doceret, quemadmodum Pelagius Celestiusque, seposita omni responsione psalmorum talique abdicata doctrina suasuros se aliquibus esse confidunt nos adiutorium Dei nec debere querere, nec egere, cum omnes sancti nichil se sine hoc agere posse testantur. Libero enim arbitrio olim ille peruersus, dum suis inconsultis utitur bonis, cadens in preuaricationis profunda, demersusque nichil quemadmodum exinde surgere posset, inuenit, suaque in eternum libertate  deceptus, huius ruine iacuisset oppressus, nisi eum post Christi per suam gratiam releuasset aduentus, qui per noue regenerationis purificationem preteritum omne uitium sui baptismatis lauacro purgauit, et eius confirmans statum quo rectius constabiliusque procederet, tamen suam gratiam in posterum non denegauit. Nam quisquis hominem redemisset a preteritis ille peccatis, tamen sciens 179 iterum posse peccare, ad reparationem sibi, quemadmodum posset ille et post illa corrigere, multa seruauit. Quotidiana prestat illa remedia, quibus nisi freti confisique nitamur, nullatenus uincere humanos poterimus errores. Necesse est enim ut quo auxiliante uicimus, eo iterum non adiuuante  uincamur. Sed possem plura dicere, nisi uos constaret cuncta dixisse. Quisquis ergo huic assentiens uidetur esse sententie qua dicat adiutorio nobis non opus esse diuino, inimicum se catholice fidei et Dei beneficio profitetur ingratum. Nam nec nostra communione sunt digni quam predicando taliter polluerunt. Sic enim sua sponte dum sequuntur illa que dicuntur, longius a uera religione fugerunt. Cum enim hoc totum in nostra professione consistat, quotidianisque precibus nichil agamus, nisi quemadmodum Dei misericordiam consequamur, quemadmodum ferre possumus ista iactantes? Quis, rogo, tantus illorum pectora error obcecat, ut si ipsi nullam De gratiam sentiunt, quia nec digni sunt, nec merentur, nec de aliis considerant, quod quotidie singulis gratia  diuina largiatur? Sunt quidem isti omnes cecitate dignissimi, qui nec hoc sibi reliquerunt, ut se auxilio credant euocari ab erroribus posse diuino. Negantes enim Dei adiutorium non aliis, sed sibi hoc penitus abstulerunt, qui euellendi sunt longius et ab Ecclesie procul remouendi uisceribus, ne diutius multa occupans insanabilis post error increscat. Si enim diu fuerint sub hac impunitate uersati, necesse est multas in hac sua prauitate mentes inducant, decipiantque innocentes uel potius imprudentes qui fidem catholicam non sequuntur; putabant enim eos recte sentire, quos adhuc uident in Ecclesia perdurare. Separetur ergo a sano corpore uulnus insanum, remotoque morbi seuientis afflatu, cautius que sunt sincera perdurent, et grex purior ab hac mali pecoris  contagione purgetur. Sit totius corporis illibata perfectio, quam uos sequi et tenere, hac in illos pronuntiatione cognouimus et una uobiscum pari assentione seruamus. Qui si tamen aliquando in se Dei adiutorium quod huc usque negauerunt prouocauerint, et opus eius sibi auxilio esse cognouerint, ut de hac labe, in qua sui cordis incuruatione corruerant liberentur, et quasi in lucem de feda tracti caligine, remotis abdicatisque omnibus quibus totus ne uerum aspiceret fedabatur et caligabat aspectus, damnent hec que huc usque senserunt, et aliquando animum rectis disputationibus commodantes ab hac aliquantulum labe correcti, ueris se sanandos consiliis tribuant atque submittant. Quod si fecerint, erit in potestate pontificum istis aliquatenus subuenire,  et talibus aliquam curam prestare uulneribus, quam solet lapsis cum resipuerint et Ecclesia non negare, ut a suis precipitiis intra ouile Domini redigantur, ne foris presenti et tanto presidio a fide minutionis exclusi periculis omnibus exponantur, deuorandi luporum dentibus atque uexandi, quibus obsistere hac, qua illos in se irritauerant, doctrine peruersitate non possunt. Sed satis uestris monitis et sic satis abundantibus nostre legis exemplis probatur esse responsum, nec quidquam superesse dicimus, quod dicamus; cum nichil pretermissum a uobis, nichil constat esse suppressum quo illi refutati et penitus cognoscantur esse conuicti. Ideo a nobis testimonia nulla ponuntur, quia et his plena relatio est, et satis  constat, ut doctissimos sacerdotes cuncta dixisse, nec decet credere uos aliquid quod ad causam possit sufficere preterisse. Et alia manu: Bene ualete, fratres.



Epistola concilii Mileuitani ad Innocentium papam.

Domino beatissimo, meritoque uenerabili, et in Christo uenerando pape Innocentio, Siluanus senex, ualentinus, Aurelius, Donatus, Restitutus, Lucianus, Alippius, Augustinus, Placentius, Seuerus, Fortunatus, Possidius, Nouatus, Secundus, Maurentius Leo, Faustinianus, Cresconius, Lucius, Honorius, Adeodatus, Processus, Secundus, Felix, Asiaticus, Rufinus, Faustinus, Malchus, Lictorius, Fortunatus, Donatus, Pontianus, Saturnius, Cresconius, Lucius, Honorius, Seruius, Therentius, Cresconius, Sperantius, Quadratus, Lucillus, Sabinus,  item Sabinus, Cresconius, uictor, Honoratus, Donatus, Petrus, Presidius, Cresconius, Lampadius, Delphinus ex concilio Mileuitano, in Domino salutem.

Quia te Dominus gratie sue precipuo munere in sede apostolica talemque nostris temporibus prestitit, ut nobis potius ad culpam negligentie ualeat, si apud tuam uenerationem que pro Ecclesia sunt suggerenda tacuerimus quam ea tu possis uel fastidiose uel negligenter accipere magnis periculis infirmorum membrorum Christi pastoralem diligentiam, quesumus, adhibere digneris. Noua quippe heresis et nimium perniciosa tentat assurgere inimicorum gratie Christi, qui nobis Dominicam etiam orationem impiis disputationibus conantur auferre. Cum enim Dominus docuerit: »Dimitte nobis debita  nostra, sicut et nos dimittimus debitoribus nostris ,« isti dicunt posse hominem in hac uita, preceptis Dei cognitis, ad tantam perfectionem iustitie sine adiutorio gratie Saluatoris per solum libere uoluntatis arbitrium peruenire, ut etiam non sit necessarium dicere, »Dimitte nobis debita nostra.« Illud uero quod sequitur: »Ne nos inferas in tentationem ,« non ita intelligendum tanquam diuinum adiutorium poscere debeamus, ne in peccatum tentati decidamus, sed hoc in nostra positum esse potestate, et ad hoc implendum solam sufficere hominis uoluntatem, tanquam frustra Apostolus dixerit: »Non uolentis neque currentis, sed miserentis est Dei ;« et: »Fidelis Deus  qui uos non permittit tentari super id quod potestis, sed faciet cum tentatione etiam exitum, ut possitis sustinere .« Frustra enim Dominus dixerit apostolo Petro: »Rogaui pro te, ne deficiat fides tua ,« et omnibus suis: »uigilate et orate, ne intretis in tentationem .« Si hoc totum est potestatis humane, pueros quoque paruulos si nullis imbuantur Christiane gratie sacramentis habituros uitam eternam, nequaquam Christiana presumptione contendunt, euacuantes quod dicit Apostolus: »Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt ;« et alio loco: »Sicut in Adam omnes moriuntur, sic et in Christo omnes uiuificabuntur  .« Ut ergo alia omittamus que contra Scripturas sanctas plurima disserunt, hec interim duo quibus omnino totum quod Christiani sumus conantur euertere, que fidelia corda sustineant: non esse rogandum Deum, ut contra peccati malum atque ad operandam iustitiam sit noster adiutor, et non opitulari paruulis ad consequendam uitam eternam Christiane gratie sacramentum. Hec insinuantes apostolico pectori tuo non habemus opus multa dicere, et tantam impietatem exaggerare, cum proculdubio te ista permoueant, ut ab eis corrigendis, ne latius serpant, multosque contaminent, uel potius interimant, dum sub nomine Christi a gratia Christi penitus alienant, omnino dissimulare non possis. Huius autem perniciosissimi erroris  auctores esse perhibentur Pelagius et Celestius, quos quidem in Ecclesia sanari maluimus quam desperata salute ab Ecclesia resecari, si necessitas ulla compellat. Quorum unus, id est Celestius, etiam ad presbyterium in Asia peruenisse dicitur, de quo ante paucos annos quid gestum fuerit sanctitas tua de Carthaginensi Ecclesia melius instruetur. Pelagius uero, sicut a quibusdam fratribus nostris misse loquuntur epistole, Hierosolymis constitutus, nonnullos fallere asseritur. uerumtamen multo plures qui eius sensus diligentius indagare potuerunt, aduersus eum pro Christi gratia, et catholice fidei ueritate confligunt, sed precipue sanctus filius tuus, frater, et compresbyter noster Hieronymus. Sed arbitramur, adiuuante misericordia Domini Dei nostri  Iesu Christi, que te regere consulentem et orantem exaudire dignatur, auctoritati sanctitatis tue de claro Scripturarum lumine deprompte facilius eos qui tam peruersa et tam perniciosa sentiunt esse cessuros, ut de correctione potius eorum gratulemur quam contristemur interitu, domine beatissime. Quamlibet autem ipsi eligant certe uel alios plurimos quos possunt, si ab eis dissimuletur, suis laqueis implicare, cernit uenerabilitas tua instanter et celeriter prouidendum. Hec ad sanctitatem tuam de concilio Numidie scripta direximus, imitantes Carthaginensem Ecclesiam et Carthaginensis prouincie cepiscopos nostros quos ad sedem apostolicam, quam beatus illustras de hac causa scripsisse comperimus. Et alia manu: Memor nostri in Domini gratia  augearis, domine beatissime, merito uenerabilis, et in Christo honorande, sanctissime papa.



Rescriptum Innocentii pape ad Mileuitanum Concilium.

INNOCENTIUS SILuANO seni, uALENTINO, et ceteris qui in Mileuitana synodo interfuerunt, dilectissimis fratribus, in Domino salutem.

Inter ceteras Ecclesie Romane curas et apostolice sedis occupationes quibus diuersorum consulta fidei ac modica disceptatione tractamus, frater et cepiscopus noster Iulius dilectionis uestre litteras, quas ex Mileuitano nostra auctoritate concilio cura fidei propensiore misistis, mihi inopinanter ingessit, Carthaginensis etiam synodi  querele parilis scripta subiungens. Nimirum exsultat Ecclesia tantam sollicitudinem commissis gregibus exhibere pastores, ut non solum neminem ex his patiantur errare, sed si quas magis ouium obscene delectationis herba seduxit, ac si in errore permanserint, aut segregari penitus uelint, aut illicite petita uitantes dudum, custodie pristine circumspectione tutari, in utraque parte uidelicet consulentes, ne uel suscipiendo tales simili cetere ducantur exemplo, uel spernendo redeuntes luporum morsibus uideantur ingeste. Prudens admodum et catholice fidei plena consultationis uoluntas. Quis enim aut tolerare possit errantem, aut non recipere corrigentem? Nam ut durum arbitror conniuentiam prebere peccantibus, ita impium iudico manum negare conuersis.  Diligenter ergo et congrue apostolici consulitis honoris arcana. Honoris, inquam, illius quem preter illa sunt extrinsecus, sollicitudo manet omnium ecclesiarum super anxiis rebus que sit tenenda sententia. Antique scilicet regule formam secuti quam toto semper ab orbe mecum nostis esse seruatam, uerum hec missa facio. Neque enim hec uestram credo latere prudentiam, qui id etiam actione firmastis, nisi scientes quod per omnes prouincias de apostolico fonte petentibus responsa semper emanent: presertim quoties fidei ratio mutilatur, arbitror omnes fratres et cepiscopos nostros, non nisi ad Petrum, id est, sui nominis et honoris, auctorem referre debere, uelut nunc retulit uestra dilectio quod per totum mundum possit Ecclesiis omnibus  in commune prodesse. Fiant enim necesse est cautiores, cum inuentores malorum ad duplicis relationem synodi sententie nostre statutis uiderint ab ecclesiastica communione seiunctos. Gemino igitur bono caritas uestra fungetur, nam et canonum potiemini gratia seruatorum, et beneficio uestro totus orbis tutabitur. Quis enim catholicorum cum aduersariis Christi uelit ulterius miscere sermonem? Quis saltem ipsam uite lucem communione partiri noue hereseos nimirum fugiantur auctores? Quid enim acerbius in Dominum fingere potuerunt, quam cum adiutoria diuina cessarent, causamque quotidiane precationis auferrent? Hoc est dicere: Cur mihi opus Deo? Merito in hos Dauid hymnum  dicit: »Ecce homines qui non posuerunt Deum adiutorem sibi .« Negantes ergo auxilium Dei, inquiunt, hominem sibi posse sufficere, nec gratia hunc egere diuina, qua priuatus necesse est, diaboli laqueis irretitis occumbat, dum ad omnia uite perficienda mandata sola tantummodo libertate contundat. O prauissimarum mentium peruersa doctrina. Aduertat id tandem quod primum hominem ita libertas ista decepit, ut dum indulgentius frenis utitur 180 eius in preuaricationis presumptione concideret. Neque ex hac potuit erui, nisi prouidentia regenerationis statum pristine libertatis Christi Domini reformasset aduentus, audiat Dauid dicentem: »Adiutorium nostrum in nomine Domini ;« et: »Adiutor meus es tu, ne derelinquas me, neque  despicias me, Deus salutaris meus .« Que incassum dixerit, si tantum in eius erat positum uoluntate, quod a Domino flebili sermone poscebat. Que cum ita sint, cumque in omnibus diuinis paginis uoluntati libere nonnisi adiutorium Dei legamus esse nectendum, eamque nichil posse celestibus presidiis destitutam, quonam modo huic soli possibilitatem hanc pertinaciter, ut asseritis, defendentes sibimet, imo, quod est dignius, dolori communi. Nam plurimis Pelagius Celestiusque persuadent, multifariis equidem ad instruendum tale magisterium uti possemus exemplis, nisi sciremus et sanctitatem uestram ad plenum Scripturas omnes scire, intelligere, callere, diuinas presertim, cum uestra relatio tantis ac talibus testimoniis sit referta,  ut his solis ualeat presens dogma rescindi, opusque non esse recognitis, cum his qui facile uobis occurrentia posuistis, nec audeant obuiare, nec possint. Ergo Dei gratiam conantur auferre, quam necesse est, etiam instituta status pristini libertate queramus: quippe nec alias diaboli machinas, nisi eadem possumus iuuante uitare; illud uero quod eos uestra fraternitas asserit predicare paruulos eterne uite premiis absque baptismatis gratia posse donari, perfatuum est: »Nisi enim manducauerint carnem Filii hominis et biberint sanguinem eius, non habebunt uitam in semetipsis .« Qui autem hanc in eis sine regeneratione defendunt, uidentur mihi ipsum baptismum uelle cassare, cum predicant hos id gratie  habere quod in eis credunt nonnisi baptismate conferendum. Si ergo nichil uolunt officere, non renasci, fateantur necesse est nec regenerationis sacra fluenta prodesse. uerum ut superfluorum hominum praua doctrina celeri ueritatis possit ratione distingui, proclamat Dominus in Euangelio dicens: »Sinite infantes, et nolite eos prohibere uenire ad me, talium est enim regnum celorum .« Quare Pelagium Celestiumque, id est, inuentores uocum nouarum, que  edificationis nichilum, sed magis uanissimas consuerunt parare questiones , ecclesiastica communione priuari apostolici uigoris auctoritate censemus, donec resipiscant a diaboli laqueis a quo captiui tenentur secundum ipsius uoluntatem, eosque interim  Dominico ouili non recipi, quoad ipsi peruerse uie secuti tramitem deserere uoluerint. Abscindendi sunt enim qui uos conturbant, et uolunt Euangelium Christi perdere. Simul autem precipimus ut quicunque ad id pertinentia similiter defensare nituntur, et par eos uindicta constringat. »Non solum enim qui faciunt, sed etiam qui consentiunt facientibus digni sunt morte ,« quia non multum interesse arbitror inter committentis animum et consentientis fauorem. Addo et amplius: plerumque dediscit errare, cui nemo consentit. Hec igitur, fratres karissimi, in supradicta maneat fixa sententia, absint atriis Domini, careant duntaxat custodia pastorali, ne duarum ouium dira contagia serpant forsitan per uulgus incautum, rapacique lupus corde letetur  intra ouile Domini, cum per tantas ouium fusas cateruas dum a custodibus dissimulatur, habetur uulnus duarum. Prospiciendum est ergo ne permittendo lupum mercenarii magis quam pastores uideamur esse. Iubemus sane quia Christus Dominus noster propria uoce signauit, nolle se mortem morientis tantum, sed reuertatur et uiuat, ut si unquam ad sanum de proposito praui dogmatis errore resipuerint, damnauerintque ea quorum seipsos preuaricatione damnauerunt, eis medicinam solitam, id est, receptaculum suum ab Ecclesia non negari, ne dum eos redeuntes forsitan prohibemus uere extra ouile remanentes et exspectantes hostis rapidi faucibus glutiantur, quas in semetipsos spiculis male disputationis armarunt. Bene ualete, fratres. Data  sexto Kalendarum Februarii, Honorio et Constantio consulibus.





Item epistola familiaris quinque episcoporum ad Innocentium papam.

Domino beatissimo meritoque honoratissimo fratri INNOCENTIO pape, AURELIUS, ALIPIUS, AUGUSTINUS, ENODIUS et POSSIDIUS, in Domino salutem.

De conciliis duobus prouincie Carthaginensis atque Numidie ad tuam sanctitatem a non paruo episcoporum numero subscriptas litteras misimus contra inimicos gratie Christi qui confidunt in uirtute sua, et Creatori nostro quodammodo dicunt: »Tu nos creasti homines, iustos autem ipsi nos fecimus. Qui naturam humanam ideo dicunt liberam, ne querant liberatorem, ideo saluam ut iudicent superfluum Saluatorem.  Tantum enim dicunt ualentem. ut suis uiribus semel in origine sue creationis acceptis possint per liberum arbitrium, nichil ulterius adiuuante illius gratia qui creauit, domare et exstinguere omnes cupiditates, tentationesque superare. Multi eorum insurgunt aduersum nos et dicunt anime nostre: Non est salus illi in Deo eius .« »Familia Christi que dicit, quando infirmor tunc fortis sum ,« et cui dicit Dominus eius: »Salus tua ego sum ,« suspenso corde cum timore et tremore adiutorium Dei etiam per caritatem tue uenerationis exspectat. Audiuimus enim esse in urbe Roma, ubi ille diu uixit, nonnullos qui diuersis causis ei faueant. Quidam, scilicet qui nobis talia persuasisse perhibentur, plures uero qui  eum talia sentire non credunt, presertim quia in Oriente, ubi degit, gesta ecclesiastica facta esse credendum est, nisi quibus putatur esse purgatus, ubi quidam si episcopi eum catholicum pronuntiarunt, non ob aliud factum esse credendum est, nisi quia dixit se Dei gratiam confiteri, et ita posse hominem suo labore ac uoluntate iuste uiuere, ut ad hoc adiuuari Dei gratia non negaret. His enim auditis uerbis, catholici antistites nullam aliam Dei gratiam inlelligere potuerunt, nisi quam in libris Dei legere et populis Dei predicare consueuerunt, eam utique, de qua dicit Apostolus: »Non irritam facio gratiam Dei. Nam si per legem iustitia, ergo Christus gratis mortuus est .« Sine dubio gratiam qua  iustificamur ab iniquitate, et qua saluamur ab infirmitate, non qua creati sumus cum propria uoluntate. Nam si intellexissent illi eam episcopi illum dicere gratiam quam etiam cum impiis habemus, cum quibus homines sumus, negari uero eam, qua Christiani et filii Dei sumus, quis eum patienter catholicorum sacerdotum, non dicimus audiret, sed ante oculos suos ferret? Quapropter non culpandi sunt iudices qui ecclesiastica consuetudine gratie nomen audierunt, nescientes quid huiusmodi homines uel sue doctrine libris, uel suorum solent auribus spargere. Non agitur de uno Pelagio, quia fortasse correctus est , sed de tam multis quibus loquaciter contendentibus et infirmas atque ineruditas animas uelut coniunctas trahentibus, firmas autem  et in fide stabiles ipsa contentione fatigantibus usquequaque iam plena sunt omnia. Aut ergo a tua ueneratione accersendus est Romam et diligenter, interrogandus, quam dicat gratiam, qua fateatur, si tamen iam fatetur, non ad peccandum, sed iuste uiuendum homines adiuuari aut hoc ipsum cum eo per litteras agendum. Et cum inuentus fuerit hanc dicere quam docet ecclesiastica et apostolica ueritas, tunc sine ullo scrupulo Ecclesie et sine latibulo ambiguitatis illius absoluendus est, tunc est reuera de eius purgatione gaudendum. Siue enim dixerit gratiam esse liberum arbitrium, siue gratiam esse remissionem peccatorum, siue gratiam esse legis preceptum, nichil eorum dicit quod per ministrationem Spiritus sancti pertinet ad concupiscentiam tentationesque uincendas quem  ditissime effudit super nos, qui ascendit in celum et captiuauit captiuitatem deditque dona hominibus . Hinc enim oramus ut peccatorum tentationem superare possimus, ut Spiritus Dei  adiuuet infirmitatem nostram. Qui autem orat et dicit: »Ne nos inferas in tentationem ,« non utique id orat ut homo sit quod est natus, neque orat id quod habeat liberum arbitrium, quod iam accepit cum crearetur ipsa natura; neque orat remissionem peccatorum, quia hoc superius dicitur, »dimitte nobis debita nostra ,« neque orat ut accipiat mandatum, sed plane orat ut faciat mandatum. Si enim in tentationem inductus fuerit, hoc est in tentatione defecerit, facit utique peccatum quod est contra mandatum.  Orat igitur ut non peccet, hoc est ut ne quid faciat mali quod pro Corinthiis orat Apostolus dicens: »Oramus autem ad Dominum ne quid faciatis mali .« Unde satis apparet quod non ad peccandum, id est, non ad malefaciendum, quamuis esse non dubitetur liberum arbitrium uoluntatis, tamen eius potestas non sufficiat, nisi adiuuetur infirmitas. Ipsa igitur oratio clarissima testificatio est: hanc ille confitetur, et eum gaudebimus siue rectum siue correctum. Distinguenda est lex et gratia; lex iubere nouit, gratia iuuare. Nec lex iubere, nisi esset uoluntas, nec gratia iuuaret, si satis esset uoluntas. Iubetur ut habeatur intellectus, ubi dicitur: »Nolite esse sicut mulus et equus, quibus non est intellectus  ,« et tamen oramus ut habeamus intellectum, ubi dicitur: »Da mihi intellectum ut discam mandata tua .« Iubetur ut habeamus sapientiam ubi dicitur: »Stulti, aliquando sapite ,« et tamen oratur ut sapientiam habeamus, ubi dicitur: »Si quis autem uestrum indiget sapientia, postulet a Deo qui dat omnibus affluenter, et non improperat, et dabitur ei .« Iubetur ut habeamus continentiam, ubi dicitur: »Cum scirem quia nemo potest esse continens, nisi Deus det, et hoc ipsum erat sapientie scire cuius esset hoc donum, adii Dominum et deprecatus sum illum .« Postremo ne nimium longum sit cuncta percurrere, iubetur ut non faciamus malum, ubi dicitur: »Declina a malo  ,« et tamen oratur ut non faciamus malum, ubi dicitur: »Oramus autem ad Dominum, ne quid faciatis mali .« Iubemur ut faciamus bonum, ubi dicitur: »Declina a malo et fac bonum ,« et tamen oratur, ut faciamus bonum, ubi dicitur: »Non cessamus pro uobis orantes et postulantes,« atque inter cetera que illis orat dicit, »ut ambuletis digne Deo in omne placitum, in omni opere et sermone bono .« Sicut ergo agnoscimus uoluntatem cum hec precipiuntur, sic et ipse agnoscat gratiam cum petuntur

Misimus reuerentie tue librum quem dederunt religiosi et honesti adolescentes serui Dei, quorum etiam nomina non tacemus, nam Thimasius et Iacobus  uocantur. Qui sicut audimus, et etiam nosse dignaris, ipsius Pelagii exhortatione spem quam habebant in seculo reliquerunt, et nunc continentes Deo seruiunt. Qui cum errore eodem aliquando per qualemcunque operam nostram, Domino inspirante, caruissent, pertulerunt eumdem librum Pelagii esse dicentes, et ut ei responderetur impendio rogauerunt. Factum est ad eosdem dum rescripta est ipsa responsio, agentes gratias rescripserunt, utrumque misimus, et cui responsum, et quod responsum est. Et ne nimium essemus onerosi, signa fecimus his locis ubi petimus inspicere non graueris, quemadmodum sibi obiecta questione quod gratiam Dei negaret, ita respondit, ut eam esse non diceret, nisi naturam in  qua nos condidit Deus. Si autem hunc esse suum librum negat, aut eadem in libro loca non contendimus, anathematizet illam et eam confiteatur aptissime gratiam quam doctrina Christiana demonstrat et predicat esse propriam Christianorum que non est natura, sed qua saluatur. Que natura non auribus doctrina sonante uel aliquo adiumento uisibili fouet, sicut plantatur quodammodo et irrigatur extrinsecus, sed subministratione Spiritus, et occulta misericordia sicut ille facit »qui dat incrementum Deus .« Si enim quadam non improbanda ratione dicitur gratia Dei qua creati sumus, ut nonnichil essemus, nec ita essemus aliud, aut cadauer quod non uiuit, aut arbor que non sentit, aut pecus quod non intelligit, se homines qui ut  essemus, et uiueremus, et sentiremus, et intelligeremus, et de hoc tantum beneficio Creatori nostro gratias agere ualeamus, unde et merito gratia ista dici potest, quia non precedentium aliquorum operum meritis, sed gratuita bonitate Dei donata est, alia est tamen qua predestinati uocamur, iustificamur, glorificamur, ut dicere possimus: 181 »Si Deus pro nobis quis contra nos? Qui Filio suo proprio non pepercit, sed pro nobis omnibus tradidit illum « de hac gratia questio uertebatur, quando ab his quos Pelagius grauiter offendebat atque turbabat, dicebatur ei quod eam suis disputationibus oppugnaret, quibus assereret, non solum ad facienda, uerum etiam ad perficienda mandata diuina per  liberum arbitrium sibi humanam sufficere naturam. Hanc apostolica doctrina gratiam non immerito isto nomine appellat qua saluamur, et iustificamur ex fide Christi. De hac scriptum est: »Non irritam facio gratiam Dei, nam si per legem iustitia, ergo Christus gratis mortuus est .« De hac scriptum est: »Euacuati estis a Christo, qui in lege iustificamini, a gratia excidistis .« De hac scriptum est: »Si autem gratia, iam non ex operibus, alioquin gratia iam non est gratia .« De hac scriptum est: »Ei autem qui non oporatur, credenti autem in eum qui iustificat impium, deputatur fides eius ad iustitiam; ei autem qui operatur merces non imputantur secundum  gratiam, sed secundum debitum ,« et multa alia que melius potes meminisse et intelligere prudentius et illustrius predicare. Illam uero gratiam qua creati sumus homines, etiamsi illam appellandam non immerito intelligimus, mirum est tamen, si ita appellatam in ullius legitimis propheticis, euangelicis, apostolicisque litteris legimus. Cum itaque de hac gratia, Christianis fidelibus catholicisque nouissima illi obiiceretur questio, ut eam oppugnare desineret, quid est quod cum hoc sibi in libro suo, uelut aduersante persona, idem ipse obiecisset, ut se respondendo purgaret, nichil aliud respondit, nisi naturam creati hominis referre  gratiam Creatoris; atque se ita dicere sine peccato impleri posse iustitiam per liberum arbitrium cum adiutorio diuine gratie, quod Deus hoc dederit homini ipsa possibilitate nature? Cui merito respondetur: »Ergo euacuatum est scandalum crucis ,« ergo »Christus gratis mortuus est .« Non enim si non moreretur propter delicta nostra, et resurgeret propter iustificationem nostram , »nec ascendisset in altum, et captiuans captiuitatem daret dona hominibus ,« ista nature possibilitas quam defendit, non esset in hominibus, an forte Dei mandatum deerat. Et ideo Christus mortuus est? Imo etiam et hoc erat sanctum et iustum et bonum, iam dictum  fuerat: Non concupisces , iam dictum fuerat: Diliges proximum tuum sicut teipsum . In quo sermone Apostolus omnem legem dicit impleri , et quoniam nisi diligat Deum, nemo diligit seipsum. Ideoque Dominus in his duobus preceptis totam legem dixit prophetasque impleri . Que duo precepta iam erant hominibus diuinitus data; at eternum premium iustitie promissum nondum erat. Hoc ipse non dicit qui in suis litteris possint etiam in ueteri Testamento regnum celorum esse promissum. Si ergo ad faciendam perficiendamque iustitiam iam erat nature possibilitas per liberum arbitrium, iam erat legis Dei sanctum, iustum, benignumque  mandatum, iam erat promissum premium sempiternum. Ergo Christus gratias mortuus est . Ergo neque per legem iustitia, neque per nature possibilitatem, sed ex fide ac dono Dei per Iesum Christum Dominum nostrum unum mediatorem Dei et hominum . Ex quo enim »per unum hominem peccatum intrauit in mundum, et per peccatum mors et uita in omnes homines pertransiit, in quo omnes peccauerunt ,« procul dubio a corpore mortis huius, ubi »lex alia repugnat legi mentis ,« neminem liberauit aut liberat sue possibilitas nature, que perdita redemptore indiget, sauciata Saluatore, sed gratia Dei per fidem unius hominis mediatoris Dei  et hominum, hominis Iesu Christi qui et Deus cum esset, hominem fecit, et manens Deus, homo factus, refecit ipse quod fecit. Puto autem quod non lateat fides Christi, que postea in reuelationem uenit in occultis fuisse temporibus Patrum nostrorum, per quam tamen etiam ipsa Dei gratia liberati sunt, quicunque omnibus generis humani temporibus liberari potuerunt occulto Dei iudicio, non tamen uituperabili. Unde dicit Apostolus: »Habentes autem eumdem spiritum fidei, utique eumdem quem et illi secundum quod scriptum est: Credidi propter quod locutus sum, et nos credimus propter quod et loquimur .« Inde est quod ait ipse Mediator: »Abraham concupiuit uidere diem meum, uidit et gauisus  est .« Inde prolato sacramento Melchisedech mense Dominice nouit eternum eius sacerdotium figurare. Iam uero data in litteris lege quam dicit Apostolus subintrasse, »ut abundaret delictum ,« et de qua dicit: »Ex lege hereditas, iam non ex promissione Abrahe sed per repromissionem donauit Deus.« Quid igitur lex? »transgressionis gratia posita est, donec ueniret semen cui promissum est, dispositum per angelos in manu Mediatoris; Mediator autem unius non est, Deus autem unus est. Lex ergo aduersus promissa Dei? Absit. Si enim data esset lex que posset iustificare omnino, ex lege esset iustitia, sed conclusit, Scriptura  dicente, omnia sub peccato, ut promissio ex fide Iesu Christi daretur credentibus .« Nonne satis ostendit hoc actum esse per legem, ut peccatum cognosceretur et preuaricatione augeretur. Ubi enim lex non est, nec preuaricatio, et sic aduersus uictoriam peccati ad diuinam gratiam que in promissionibus est confugeretur; atque ita lex non esset aduersus promissa Dei, quia ideo per illam fit cognitio peccati, et ex preuaricatione legis abnndantia peccati, ut ad liberationem querantur promissiones Dei, quod est gratia Dei, et incipiat esse in homine iustitia, non sua, sed Dei, hoc est data dono Dei. Quam etiam nunc quidem sicut et tunc de Iudeis dictum est: Ignorantes Dei  iustitiam, et suam uolentes constituere, iustitie Dei non sunt subiecti . Per legem quippe et illi iustificari se arbitrantur, sufficiente sibi ad eamdem custodiendam libero arbitrio, hoc est iustitia sua prolata ex natura humana, non donata ex gratia diuina, propter quod iustitia Dei dicitur. Unde scriptum est: Per legem enim cognitio peccati. Nunc autem sine lege iustitia Dei manifestata est, testificata per legem et prophetas . Cum dicit, manifestata est, ostendit quia et tunc erat, sed tanquam illa pluuia quam Gedeon impetrauit , tunc uelut in uellere occulta, nunc aut uelut in area manifesta. Cum ergo lex, sine gratia, non mors peccati potuisset esse, sed uirtus. Sic  enim dictum est: »Aculeus mortis peccatum, uirtus autem peccati lex .« Sicut confugiunt multi a facie repugnantis peccati ad gratiam uelut in aream nunc patentem, ita pauci ad eam confugiebant, uelut in uellere tunc latentem. Hec uero temporum distributio refertur ad altitudinem diuitiarum sapientie et scientie Dei, de qua dictum est: »Quam inscrutabilia sunt iudicia eius et inuestigabiles uie eius ;« quapropter si ante tempus legis, et tempore ipso legis iustos Patres ex fide uiuentes, non possibilitas nature infirme et indigne ac uitiate, et sub peccato uenundate, sed Dei gratia per fidem iustificabat, et nunc eadem in apertum iam ueniens reuelata iustificat. Anathematizet  ergo Pelagius scripta sua, ubi contra eam, et si non per contumaciam, tamen ignorantiam disputat, possibilitatem defendendo nature, ad uincenda peccata et implenda mandata; aut si ea sua esse negat, aut scriptis suis, aut inimicis suis dicit immissa que sua esse negat, anthematizet ea et damnet paterna exhortatione et auctoritate sanctimonie tue. Si ergo uult onerosum sibi et perniciosum, discat Ecclesie scandalum auferre, quod scandalum auditores et imperuersum dilectores eius usquequaque spargere non quiescunt. Si enim cognouerint eumdem librum quem illius uel putant esse uel norunt episcoporum catholicorum auctoritate, et  maxime sanctitatis tue quam apud eum esse maioris ponderis minime dubitamus, ab eodem esse ipso anathematizatum atque damnatum, non eos ulterius estimamus ausuros loquendo contra gratiam Dei que reuelata est per passionem et resurrectionem Christi; nec pectora fidelia et simpliciter Christiana turbare, sed potius adiuuante misericordia Dei, certantibus nobiscum pietate et caritate flagrantibus, etiam orationibus tuis non solum ut in eternum beati, uerum etiam iusti et sancti sint, non in sua uirtute, sed in eadem gratia confisuros. Unde et ad ipsum scriptam ab uno homine epistolam ad quem per quemdam orientalem diaconum, ciuem autem Hipponiensem, tanquam purgationis fieri quedam scripta transmisit,  tue beatitudini potius credidimus dirigenda, melius iudicantes et petentes ut eam ei mittere ipse digneris, sic enim eam legere potius non dedignabitur, magis in illa eum qui misit, quam qui scripsit attendens, illud uero quod dicunt posse hominem esse sine peccato, et mandata Dei facile custodire, si uelit. Quamuis cum hoc per adiutorium Dei gratie, que tamen per incarnationem Unigeniti eius reuelata atque donata esse dicitur, tolerabilius dici uideatur tamen quoniam merito queri potest ubi et quando per eamdem gratiam id efficiatur in nobis, ut sine illo prorsus peccato simus, utrum in hac uita quando caro concupiscit aduersus spiritum, an uero in illa cum fiet sermo qui scriptus est: »Ubi est, mors, uictoria tua, ubi est, mors, aculeus  tuus?«  Aculeus enim mortis peccatum est diligentius pertractandum, propter alios quosdam qui inique senserunt atque in suis litteris memorie mandauerunt, etiam in hac uita esse posse hominem sine peccato, non ab initio natiuitatis sue, sed conuersione a peccatis ad iustitiam, et a uia reproba ad bonam uitam. Sic enim intellexerunt quod de Zacaria et Elisabeth scriptum est: »Ambulasse eos in omnibus iustificationibus Dei sine querela .« Hoc quod dictum est sine querela, sine peccato dictum acceperunt, non quidem negantes, imo etiam quod aliis locis in litteris eorum inuenitur pie confitentes adiutorium gratie Domini nostri non per naturalem spiritum hominis, sed per principalem Spiritum Dei. Qui parum uidentur  considerasse ipsum Zacariam fuisse etiam sacerdotem. »Omnes autem tunc sacerdotes necesse habebant ex lege Dei primitus pro peccatis suis offerre sacrificium, deinde pro populo .« Sicut ergo nunc per orationis sacrificium conuincimur non esse sine peccato quoniam iussi sumus dicere: »Dimitte nobis debita nostra .« Ita et tunc per sacrificia uictimarum animalium conuincebantur sacerdotes sine peccato non esse, qui pro suis peccatis iubebantur offerre. Quod si res ita se habet, ut per gratiam Saluatoris proficiamus quidem in hac uita, deficiente cupiditate, caritate crescente, perficiamur autem in illa uita, cupiditate exstincta, caritate completa, profecto illud quod scriptum est:  »Qui natus est ex Deo non peccat .« Secundum illam caritatem dictum est que sola non peccat, ad natiuitatem quippe que ex Deo est, augenda et perficienda. Charitas pertinet, non ea que minuenda est et consumenda cupiditas. Que tamen quandiu est in membris nostris lege quadam sua repugnat legi mentis, sed natus ex Deo, nec obediens desideriis eius, nec exhibens membra sua arma iniquitatis peccato potest dicere: »Iam non ego operor illud, sed id quod habitat in me peccatum .« Sed quomodo se habeat ista questio, quia etsi non inuenitur homo in hac uita sine peccato, id tamen dicitur posse fieri per adiutorium gratie et Spiritus Dei? Quod ut fiat conandum atque poscendum est. Tolerabiliter in id quisque fallitur, nec diabolica  impietas, sed error humanus est, elaboranda et optanda affirmare, etiamsi quod affirmat non possit ostendere. Id enim credit fieri posse quod certe laudabile est uelle. Nobis autem sufficit quod nullus in Ecclesia Dei fidelium reperitur in quolibet profectu excellenti atque iustitia qui audiat dicere sibi non necessariam precationem orationis Dominice, »dimitte nobis debita nostra,« et dicat »se non habere peccatum, nec seipsum decipiat, et in eo ueritas non sit ,« quis iam sine querela uiuat? Non enim qualescunque, etiam tentationes humane, sed graue peccatum est quod in querela uenit. Det ueniam tua suauitas, si prolixiorem epistolam fortassis quam uelles, tue misimus sanctitati. Non enim riuulum nostrum tuo largo fonti augendo refundimus,  uerum etiam noster, licet exiguus, ex eodem quo etiam tuus abundans emanat capite fluentorum, hoc aperte probare uoluimus tuis rescriptis de communi participatione unius gratie consolari.



Rescriptum Innocentii pape de Pelagio heretico.

INNOCENTIUS, AURELIO, ALIPIO, AUGUSTINO, EuODIO, PASSIDIO episcopis. Sancte fraternitatis uestre litteras plenas fidei totoque religionis catholice uigore firmatas a uobis missas et conciliis uestris per fratrem et cepiscopum nostrum Iulium pergrato suscepimus animo: quod earum tenor omnisque contextio in consideratione quotidiane gratie Dei, et in eorum correctione qui contra sentiunt integra ratione consistit; et ut illis omnem tollere possit errorem, et idoneo dato quouis nostre legis exemplo, quem  sequi debeat dignum possint prebere doctorem. Sed de his, ut arbitror, iam satis supra diximus. Sed subinde contra eos subuenit, 182 et suppeditat quod dicatur, nec potest aliquando deesse quod uincat cum tam miserum impiumque sit quod nostre uirtute fidei et ipsa plenius ueritate uincatur. Qui enim omnem uite spem respuit atque contempsit inimica damnabilique cor suum disputatione confundens, cum credit nichil esse quod a Deo accipiat, ne aliquid superesset quod petat ad sanandum, sed qui sibi hoc abstulit ulterius quid reliquit? Si ergo sunt aliqui, quos in sui defensionem peruersitas tanta defixit, qui huic se dogmati dedant atque coniungant, sperantes hoc  ad catholicam pertinere doctrinam, quod abhorrens longius et penitus approbatur aduersum, infecti illorum et monitis et uerbis ut haberent, inducti, quatenus ad rectum uite tramitem redeant, festinabunt, ne diutius mentem obsidens, uelut pestis eorum sensibus error inuadat. Nam si Pelagius quocunque restitit loco eorum animos, qui facile uel simpliciter crederent disputandi, hac affirmatione decepit, seu hic illi in urbe sunt, quod nescientes nec manifestare possumus, nec negare, cum et si sunt lateant, nec aliquando audeant, uel illum predicantem ista defendere, uel talia aliquo nostrorum presente iactare, et in tanta populi multitudine deprehendi aliquis facile nec alicubi possit agnosci, siue in quouis terrarum loco degant. Dei  nostri misericordia, gratiaque credimus, quod facile corrigantur, audita eius damnatione qui fuerit pertinax, et resistens huius dogmatis auctor inuentus, non interest, ubi isti fuerint, dum ubicunque inueniri potuerint, sunt sanandi. Nobis tamen nec suaderi potest eum esse purgatum, quamuis ad nos a nescio quibus laicis sint gesta perlata, quibus ille et auditum se crederet et absolutum. Que utrum uera sint dubitamus, quod sub nulla illius concilii exsecutione uenerunt, nec eorum aliquas accepimus de hac re litteras, apud quos istius rei prestitit causas. Quod si de sua ille potuisset purgatione confidere, hoc magis credimus quod egisset. Quod multo uerius esse poterat, ut illos cogeret epistolis suis qui diiudicauerant iudicare. uerum cum sint  aliqua in ipsis posita gestis, que obiecta partim mussitando ille suppressit, partim multa in se uerba retorquendo, tota obscuritate confudit, aliqua magis falsis argumentis quam uera ratione, ut ad tempus uidere poterat, purgauit, alia negando, alia falsa interpretatione uertendo. Sed utinam quod magis optandum est etiam ille se ad ueram catholice fidei uiam ab illo sui tramitis errore conuertat, ut cupiat uelitque purgari, considerans quotidianam Dei gratiam adiutoriumque cognoscens, ut uideatur uerum, et approbetur ab omnibus manifesta ratione correctus, non gestorum iudicio, sed ad catholicam fidem corde conuerso. Unde non possum illorum nec approbare nec culpare iudicium, cum nesciamus utrum uera sint gesta, aut si uera sunt,  illum subterfugisse constet magis quam se in tota uirtute purgasse. Qui si confidit, nouitque non omni dignum esse indignatione quod dicat aut iam hoc totum se refutasse quod dixerat, non a nobis accersiri, sed ipse debet potius festinare, ut possit  absolui. Nam si adhuc taliter sentit, quando se nostro iudicio quibusuis acceptis litteris cum sciat damnandum se esse, committet. Quod si accercendus esset, ab his melius fieret qui magis proximi et non longo terrarum spatio uidentur esse disiuncti, sed non deerit cura si medicine prebeat ille materiam. Potest enim damnare que senserat ac datis litteris erroris sui, ut regressum ad nos decet ueniam postulare, fratres karissimi. Librum sane qui eius esse dicebatur nobis a uestra caritate transmissum euoluimus, in quo multa blasphema erant, nichil quod placeret, nichil quod penitus non displiceret, a quouis damnandum atque calcandum, cuius similia nisi qui ista scripserat, nemo alter in mentem reciperet atque sentiret. Nam hoc loco  de lege latius disputare uelut coram posito repugnantique Pelagio necessarium esse non duximus cum uobiscum totam rem scientibus, parique nobiscum assensione gaudentibus, colloquamur. Tunc enim melius hec exempla ponuntur, quando cum his quos harum constat rerum prudentes esse tractamus. Nam de nature possibilitate, ac de libero arbitrio, et de omni Dei gratia, et quotidiana gratia, cui non sit recte sentienti uberrimum disputare. Anathematizet ergo ista que sensit, ut illi qui eius sermonibus fuerant, preceptisque collapsi, quid tandem habeat fides uera cognoscant. Facilius enim reuocari potuerunt, cum ista a suo senserint auctore damnari. Quod si ille pertinaci in hac uoluerit impietate persistere, est agendum quatenus  uel his possit subueniri, quos non suus sed huius magis error induxit, ne et illis hec medicina pereat, cuius iste talem non admittit, nec postulat curam. Deus uos custodiat incolumes, fratres karissimi. Data uI Kalend. Februarii.



Item epistola familiaris ad Aurelianum Carthaginensem episcopum.

INNOCENTIUS AURELIO episcopo Carthaginensi. In familiaribus scriptis dilectio uera consistit, et firmius caritatis officia melius se orsa mereantur. Quamobrem per fratrem nostrum Iulium epistole extrinsecus misse respondere gestiui, ne apud me forsitan remaneret peculiaris negate salutationis offensa, supradictum igitur fratrem nostrum tue dilectioni restituo, cum apostolice sedi dignum ad  relationem duplicis synodi iudicatis. Superest, ut oratus a nobis Dominus prestare dignetur, quatenus omnis Ecclesie sue macula continuis laboribus nostris possit abstergi. Dominus custodiat te incolumem, frater carissime. Data uI Kal. Febr.





INCIPIUNT DECRETA ZOZIMI PAPAE.


     1. Quod monachi uel laici nisi per gradus ecclesiasticos non debeant ad summum sacerdotium peruenire.
    2. Quod si quis interdicta despexerit, gradus sui periculo subiacebit.
     3. Que in singulis clericorum gradibus tempora sint prefixa.


Episcopus ZOZIMUS urbis Rome HESITIO episcopo Salonitano, salutem. Exigit dilexio tua preceptum apostolice sedis in quo Patrum decreta consentiunt,  et significas nonnullos ex monachorum cetu, quorum sollicitudo quamuis frequentia maior est, sed laicos ad sacerdotium festinare.

CAP. I. Hoc autem specialiter et sub predecessoribus nostris et nuper a nobis interdictum constat litteris ad Gallias Hispaniasque transmissis, in quibus regionibus familiarior est ista presumptio, quamuis nec Africa super hac admonitione nostra habeatur aliena, ne quis penitus contra Patrum precepta qui ecclesiasticis disciplinis per ordinem non fuisset imbutus, et temporum approbatione diuinis stipendiis eruditus, nequaquam ad summum sacerdotium aspirare presumeret; et non solum in eo ambitio inefficax haberetur, uerumetiam in ordinatores eius, ut carerent eo ordine quem sine  ordine contra precepta Patrum crediderant presumendum. Unde miramur ad dilectionem tuam statuta sedis apostolice non fuisse perlata. Laudamus igitur constantiam tuam, frater carissime, nec aliud de pontificii censura ueteris auctoritatis genus exspectandum fuit, quam ut talibus ambitionibus pro preceptis Patrum in procinctu fidei constituti occurreres. Igitur si quid auctoritati tue  estimas defuisse, supplemus. uos, obsistite talibus ordinationibus, obsistite superbie et arrogantie uenienti. Tecum faciunt precepta Patrum, tecum apostolice sedis auctoritas. Si enim officia secularia principalem locum non uestibulum actionis ingressis, sed per plurimos gradus examinatis temporalibus deferunt, quis ille tam arrogans,  tam impudens inuenitur, ut in celesti militia, que propensius ponderanda est, et sicut aurum repetitis ignibus exploranda, statim dux esse desiderat cum tiro ante non fuerit, et prius uelit docere quam discere? Assuescat in Domini castris, in lectorum primitus gradu, diuini rudimentis seruitii; nec illi uile sit exorcistam, acolythum, subdiaconum, diaconum per ordinem fieri; nec hoc saltu, sed statutis maiorum ordinatione temporibus, iam uero ad presbyterii fastigium talis accedat, ut et nomen etas impleat, et meritum probitatis stipendia ante acta testentur. Iure inde summi pontificis locum sperare debebit. Facit hoc nimia remissio consacerdotum nostrorum qui pompam multitudinis querunt, et putant ex hac turba aliquid sibi dignitatis acquiri.  Hinc passim numerosa popularitas etiam his ubi solitudo est talium reperitur, dum parochias extendi cupiunt, aut quibus aliud prestare non possunt, diuinos ordines largiuntur. Quod oportet districti semper esse iudicii, rarum est enim omne quod magnum est.

II. Proinde nos ne quid meritis dilectionis tue derogaremus, ad te potissimum scripta direximus, quibus in omnium fratrum et cepiscoporum nostrorum facies ire notitiam, non tantum eorum qui in ea prouincia sunt, sed etiam qui in uicinis dilectionis tue prouinciis adiunguntur. Sciet quisquis hoc  postposita Patrum et apostolice sedis auctoritate neglexerit, a nobis districtius uindicandum, ut loci sui minime dubitet sibi constare rationem, si putat post tot prohibitiones impune posse tentari. Contumelie enim studio fit quidquid interdictum toties usurpatur.

III. Hec autem singulis gradibus obseruanda sunt tempora, si ab infantia ecclesiasticis ministeriis nomen dederit, et inter lectores ad uigesimum etatis annum continuata obseruatione perduret. Si maior et grandeuus accesserit, qui tamen post baptismum statim diuine militie desiderat mancipari, siue inter lectores siue inter exorcistas quinquennio teneatur. Exinde acolythus uel subdiaconus, quatuor annis sit, et sic ad benedictionem diaconatus  si mereatur accedat, in quo ordine quinque annis si inculpate se gesserit, adherere debebit. Exinde suffragantibus stipendiis per tot gradus datis proprie fidei documentis, presbyterium poterit promereri. De quo loco si eum exactior ad bonos mores uita perduxerit, summum pontificatum sperare debebit. Hac tamen lege seruata, ut neque bigamus, neque uidue maritus, neque penitens ad hos gradus possit admitti. Sane etiam defensores Ecclesie qui ex laicis fiunt supradicta obseruatione teneantur si meruerint in ordine esse clericatus. Data uIII Kalend. Martii, Honorio XII et Theodosio uIII Augustis consulibus.



Ad clerum Rauennensem monitorium.

ZOZIMUS episcopus urbis Rome commonitorium  presbyteris et diaconibus qui Rauenne sunt. Ex relatione fratris nostri Archidami presbyteri qualiter suscepti sitis, uel quid egeritis cognouimus, uel qualiter illi suscepti sunt, qui contra canones aduersum nos ad comitatum nescio qua audaci temeritate ire uoluerunt. Ad uos hec que nunc misimus, olim scripta feceramus, eorum quas iniuriose miserant, respondentes epistolis. Sed quoniam non potuerunt rei in sua, hoc est in nostra Ecclesia Romana cum nostris compresbyteris commorari, hos ad uos illis tradendas litteras destinamus, in quibus decreto nostro sancimus, memoratos perturbatores omnium ab apostolice sedis nostre communione alienos fuisse, atque nostra subscriptione probatam sententiam suscepisse. Illos etiam qui effrenato huic facto  consilioque assensum commodare uoluerunt, uestre caritatis est estimare qualiter habeantur. Quibus hoc obiicere uos debetis, quod iuxta canonum precepta fortiter incurrerunt, et qualiter presbyteros non decebat rebelles existere, tentauerunt. uos autem monemus in speculis esse debere, neque eorum prorumpat audacia, quos anathematizatos scit sancta apostolica Ecclesia. De his uero qui eorum se societati iunxerunt, quid agere debeamus, cum reuersi fueritis, consilio meliore tractabimus. Et alia manu. Data u Kalend. Octobris, Honorio XII et Theodosio Augustis consulibus.





INCIPIUNT DECRETA BONIFACII PAPAE. 



Epistola deprecatoria ad Honorium Augustum, ut constituatur a principe quatenus in urbe Romana per ambitum nunquam pontifex ordinetur.


183 BONIFACIUS episcopus HONORIO Augusto. Ecclesie mee Romane  cura constringit, ne causis eius quamuis adhuc corporis incommoditate detinear propter conuentus qui a sacerdotibus uniuersis et clericis, et Christiane plebis perturbationibus agitantur apud aures Christianissimi principis desim. Siquidem secus quam oportet eueniat, non uos id facere qui cuncta equa moderatione componitis, sed nos per nostram tacentes desidiam uidebimur, quod ciuitatis quietem et Ecclesie pacem peruertere ualeat admisisse. Cum  enim humanis rebus diuine cultor religionis, Domino iubente, presideas, nostra eulpa erit, si non id sub uestra gloria quam certum est diuinis semper rebus animo promptiore fauisse firmo et stabili iure custodiatur, quod per tot annorum seriem et sub illis etiam principibus obtinuit, quos nulla nostre religionis cura constrinxit, ut fidens utatur licitis, et sub uestre imperio clementie minime que sunt illicita formidentur. Ipsa enim Ecclesia deuotionem tuam Christianissime imperator in eo quidem sermone, sed suo uenerabili appellat affectu, quia Christus Dominus noster, uestri fidus rector et gubernator imperii, unam desponsatam sibi et intactam uirginem seruat, ne eam in aliquos patiamini insidiantium procellarum fluctus illidi, et quietam faciem tempestatis  insolite tumore turbari gloriosissime et tranquillissime imperator Auguste. Ipsa ergo que uni desponsata est uestra tamen mater Ecclesia hanc pietatem uestram legatione quam suis sacerdotibus commisit appellat, preterita presentiaque repetit, uobis  religiose imperantibus creuit meus qui modo tuus est populus, tam fidus Deo, quam tibi qui es princeps Christi. Ecce enim inter ipsa mysteria, inter preces suas quas pro nostri felicitate dependit imperii, teste apud quem et de cuius sede agitur sancto Petro, sollicitis pro religionis obseruantia uocibus clamat. Cum sollicita petitione miscetur oratione nos in uarias res semel euulsa distrahat a Dei cultu solito tentatore sollicitante discordias, Ageret pluribus, princeps Christianissime, nisi apud te suarum  esset secura causarum et in oppressionibus idolorum, in hereticorum correctionibus fide tua diuino cultu pariter cum imperio semper florente uicisset. Habet refugium tue mansuetudinis animum cum sue religionis ueneratione coniunctum, cum quidquid huic proficiat uos agatis. Conferatis fratribus et consacerdotibus meis, probatissimis uiris a me et ab omnibus qui Ecclesiam faciunt ista munda legatione, quibus precamur sacre causam religionis prosequentibus in urbe uestre mansuetudinis. Hoc animo quo postulatis a multis in perpetuum statui uniuersalis Ecclesie consulatis. Data Kalend. Iunii.





Constitutio Honorii imperatoris ad Bonifacium papam missa, ut si denuo Rome duo episcopi ordinati fuerint, ambo de ciuitate pellantur.


uictor HONORIUS inclytus triumphator, semper Augustus, sancto ac uenerabili BONIFACIO pape urbis Rome.

Scripta beatitudinis tue debita reuerentie gratulatione suscepimus. Quibus recensitis, egimus omnipotenti Deo maximas gratias quod sanctimoniam tuam post longum incommodum optate redditam didicimus sanitati. Et ideo reuerentibus, uenerabilibus uiris gaudium nostrum sacrorum apicum attestatione signamus ac petimus, ut quotidianis orationibus apostolatus tuus studium ac uotum suum circa salutem atque imperium nostrum dignetur  impendere. Illud autem pietatis nostre satis placitum esse cognosce, quod sanctimonia tua de Ecclesiarum aut populi perturbatione sollicita est. Que ne aliqua ratione possit euenire satis clementia uestra credidit esse prouisus. Denique predicante beatitudine tua id ad cunctorum clericorum notitiam uolumus peruenire, ut si quod forte religioni tue  humana sorte contigerit, sciant omnes ab ambitionibus esse cessandum, ac si duo forte contra fas temeritate certantium fuerint ordinati, nullum ex eis penitus futurum sacerdotem, se illum solum in sede apostolica permansurum, quem ex numero clericorum noua ordinatione diuinum iudicium et uniuersitatis consensus elegerit. Unde id obseruandum est, ut omnes tranquillam mentem et pacificos animos  ex serenitatis nostre admonitione custodiant, nec aliquid seditiosis conspirationibus tentare conentur, cum certum sit nulli partium suarum studia profutura.



Epistola Bonifacii pape ad episcopos Gallie de Maximo episcopo diuersis criminibus accusato.

BONIFACIUS episcopus, PATROCLO, REMIGIO, MAXIMO, HILARIO, SEuERO, uALERIO, IULIANO, CASTORIO, LEONTIO, CONSTANTINO, IOANNI, MONTANO, MARINO, MAURICIO, et ceteris episcopis per Gallias et septem prouincias constitutis.

ualentine nos clerici ciuitatis adierunt proponentes per libellum crimina que Maximum, teste tota prouincia, asserunt commisisse. Delegata toties cognitione illum constituta semper subterfugisse iudicia,  ne confusus conscientia festinasse, ut si esset innocens examinatis omnibus purgaretur, quoties decreta ex nostrarum quoque chartarum instructione cognouimus. Qui e contrario probauit de se illa que dicta sunt, que ad ea confutanda cum essent innumera, a decessoribus meis prouincialis est delegata cognitio. Conuentus etiam dicitur euitasse, et adesse minime uoluisse. Et nullus dubitat quod ita iudicium innocens subterfugit, quemadmodum ut absoluatur qui est innocens querit, seu astuta cauillatio eorum qui uersutis agendum credunt esse consiliis, nunquam innocentie nomen accipiet. Confitetur enim de omnibus, quisquis se subterfugere  iudicium dilationibus putat. ueniet tamen aliquando ille qui talis perhibetur in medium, nec prodest illi toties latuisse, toties subterfugisse, quem sui actus e commissa, quocunque fugerit, ea que obiiciuntur illi, si uera sunt crimina, persequuntur. Debueram quidem iam nunc dignam pro eius accusatis in nostro iudicio actibus qui cognitionem et decretum iudicium sepe declinando credidit illudendum, ferre sententiam. Hanc ne aliquis preco ei quem forsitan iudicaret, et sibi qui absens est, licet sit quesitus a nobis reseruatum esse nichil diceret, maluimus intercapedine temporis data deferri. Cum hoc etiam eius accusatores assererent, de quorum intentionibus et moribus sit securum maximum tanto magis damnanda committere, quanto tardius se constituto iudicio presentarit. Quem Manicheorum inuolutum  caligine arguunt turpis secte, olim ita ne eum posset abluere animum sordidasse in probationem obiecte rei gesta synodalia proferentes, et commissis inuolutum indique flagitiis nullum eum sanitatis habuisse respectum, quem furore suo et insana temeritate ad secularium quoque iudicum tribunalia subditum questioni, quod in uili quoque persona turpissimum est obiicerent peruenisse, et homicidii damnatum asserunt, gestis prolatis in medium. Et hunc talem, post tanta taliaque commissa, episcopatus adhuc sibi nomen in suis latibulis uendicare, in proprie ciuitatis infamiam nimiis doloribus conqueruntur, et sanctum nomen uindicando sibi uelle polluere. Ideoque, fratres karissimi, qui audiendus hic presentare se noluit, ne conuictus forsitan ab  accusantibus se clericis posset digna tandem aliquando presentatus episcopali iudicio pronuntiationis congrue feriri sententia, quamquam illi hec edocta fuerint que potest huius nominis esse iactura qui pudorem nunquam sacerdotii habuisse perhibetur, et locum suum ne modico quidem tempore custodisse. Dilationem tantum dedimus, et decreuimus uestrum debere intra prouinciam esse iudicium, et congregari synodum ante diem Kalendarum Nouembrium, ut si adesse uoluerit presens, si confidit, ad obiecta respondeat. Si uero adesse neglexerit dilationem sententie de absentia non lucretur. Nam manifestum est confiteri eum de crimine, qui indulto, et toties delegato iudicio purgandi se occasione non utitur. Nihil enim interest utrum in presenti examine  omnia que dicta sunt comprobentur, cum ipsa quoque pro confessione procurata toties constet absentia. Nos autem per omnes prouincias litteras dirigemus, ne excusationem sibi ignorationis obtendat, ut ad prouinciam uenire cogatur, et illic se  constituto presentare iudicio. Quidquid autem uestra caritas de hac causa duxerit decernendum, cum ad nos relatum fuerit, nostra ut condecet necesse est auctoritate firmentur. Data sub die Idus Iunias, Monario II C. consule.



Ut nullus contempto metropolitano ordinetur episcopus.

BONIFACIUS, episcopus urbis Rome, HILARIO, episcopo Narbonensi, salutem. Difficile quidem fidem querimoniis commodamus, quarum sacerdotes Domini pulsat intentio, maxime cum eos quidpiam contra Patrum statuta tentasse, sed frequenter has asserit, sicut nunc multitudo causantium. Ecce enim, ut caritas tua recognoscit, ex subditis Lucubensis Ecclesie, clerici ordo uel plebis preces suas, uel lacrymas ad nos, quantum datur intelligi magno cum dolore miserunt, dicentes episcopum nostrum  Patroclum sua petitione cessante, in locum decedentis episcopi, nescio quem in aliena prouincia pretermisso metropolitano, contra Patrum regulas ordinasse. Quod nequaquam possumus ferre patienter; quia conuenit nos paternarum sanctionum esse diligentes custodes. Nulli etenim uidetur incognita synodi constitutio Nicene, que ita precepit, ut eadem proprie uerba ponamus. Per unamquamque prouinciam ius metropolitanos singulos habere debere, nec cuiquam duas esse posse subiectas, quod illi quia aliter credendum non est, seruandum, sancto Spiritu suggerente, sibimet censuerunt. Unde, frater carissime, si ita res sunt, et Ecclesiam supradictam prouincie tue limes includit, nostra auctoritate communias, quod quidem facere sponte deberes desideriis  supplicantium et uoluntate respecta. Ad eumdem locum in quo ordinatio talis celebrata dicitur, metropolitani iure munitus et preceptionibus nostris fretus, accede intelligens arbitrio tuo secundum regulas Patrum quecunque facienda sunt a nobis esse concessa, ita ut peractis omnibus, apostolice sedi quidquid statueris te referente clarescat, cui totius prouincie ordinationem liquet esse mandatam. Nemo ergo eorum terminos audax temerator excedat, nec aliquid in illorum contumeliam partibus suis que sibi non uidentur concessa defendat. Cesset huiusmodi premissa nostra auctoritate presumptio eorum qui ultra dignitatis sue limitem digitu extendunt. Quod idcirco dicimus, ut aduertat caritas tua, adeo nos canonum precepta seruare, ut  ista constitutio quoque nostra definiat quatenus metropolitani sui unaqueque prouincia in omnibus rebus semper ordinem exspectet. Data u Kalendas Februarii, Honorio XII et Theodosio X Augustis consulibus.


Expliciunt decreta Bonifacii pape.





INCIPIUNT DECRETA CeLESTINI PAPAE. 


     1. De Prospero et Hilario qui quosdam Gallie presbyteros accusant.
    2. De sancto Augustino episcopo mira laudis assertio.
    3. Preteritorum sedis apostolice episcoporum auctoritas de gratia Dei contra Pelagii sectatores.
    4. Quod Adam omnes homines leserit. nec quemquam  184 per liberum arbitrium posse consurgere nisi eum gratia Dei erexerit.
    5. Quod nemo sit bonus suis uiribus nisi participatione eius qui solus est bonus.
    6. Quod nisi gratia Dei continua iuuemur insidias diaboli deuitare non possumus.
    7. Quod per Christum libero bene utamur arbitrio.
     8. Quod omnia sanctorum merita dona sint Dei.
    9. Quod omnis sancta cogitatio et motus pie uoluntatis ex Deo sit.
    10. Quod gratia Dei non solum peccata dimittat, sed etiam adiuuet ne committantur, et prestet ut lex impleatur; non sicut Pelagius ait, facile, quasi sine gratia Dei difficilius possit impleri.
    11. Quod preter statuta sedis apostolice omnes orationes Ecclesie Christi gratiam resonant, qua genus humanum reparatur et ab eterna damnatione reducitur.
    12. Quod gratiam Dei etiam baptizandorum testatur instituta purgatio cum exorcismis et insufflationibus spiritus ab eis expelluntur immundi.
     13. Quod profundiores questiones nec contemnende sunt, nec penitus asserende


Dilectissimis fratribus uENERIO, MARINO, LEONTIO, AUXONIO, ARCHADIO, SILLUCIO, et ceteris Galliarum episcopis CeLESTINUS.

Apostolici uerba precepti sunt apud Iudeos, atque gentiles sine offensione nos esse debere, hoc quisquis Christianus ex tota animi uirtute custodit. Quod cum ita sit non parum periculi illi manere poterit ante Dominum, qui hoc detrectat etiam fidelibus exhibere. Nam qualiter nos qui neminem perire uolumus ista contristent que auctoribus Christianis precellunt animos Christianos, Dominicus in Euangelio sermo testatur. Ait enim ipse Saluator quod »expediat scandalizanti unum de pusillis in maris  profundum demergi .« Ideo que sit iam eius pena queramus, cui tale supplicium legimus expedire.

CAP. I. Filii nostri, presentes, Prosper et Hilarius, quorum circa Dominum nostrum sollicitudo laudanda est, * tantum nescio quibus presbyteris illic licere qui dissensioni Ecclesiarum studeant sunt apud nos prosecuti, ut indisciplinatas questiones uocantes in medium pertinaciter eos dicant predicare aduersantia ueritati. Sed uestre dilectioni iustius imputamus, quoniam illi supra uos habent copiam disputandi. Legimus »super magistrum non esse discipulum ,« hoc est non sibi debere quemquam ad iniuriam doctorum uindicare doctrinam. Nam et hos ipsos a Deo nostro positos  nouimus ad docendum, cum sit, docente Apostolo, eis »tertius locus « intra Ecclesiam deputandus. Quid illic speciei est ubi magistris tacentibus hi loquuntur? Qui, si ita est, eorum discipuli non fuerunt; timeo ne conniuere sit hoc tacere, timeo ne magis ipsi loquantur qui permittunt illis taliter loqui. In talibus causis non caret suspicione taciturnitas, quia occurreret ueritas, si falsitas displiceret. Merito namque causa nos respicit, si silentio faueamus errori. Ergo corripiantur huiusmodi, non sit his liberum habere pro uoluntate sermonem. Deserat, si ita res sunt, incessere nouitas uetustatem. Desinat Ecclesiarum quietem inquietudo turbare. Conantur sepe naufragio mergere, quos  intra portum stantes statio facit fida securos. Fida quippe est omnium statio, quorum perfectis gressibus uestigia non mouentur. Recurrerunt ad apostolicam predicti sedem, hec ipsa nobis que tentat perturbatio conquirentes. Habete, fratres karissimi, pro catholice plebis pace tractatum. Sciant se, si tamen censeantur presbyterii dignitate uobis esse subiectos. Sciant omnes qui male docent quod sibi discere magis ac magis competat quam docere. Nam quid in Ecclesiis uos agitis, si illi summam teneant predicandi? Nisi forte illud obsistat quod non auctoritate, non adhuc ratione colligitur, ut aliqui e fratrum numero nuper de laicorum consortio in collegium nostrum fortassis admissi, nesciant quid sibi debeant uindicare. Super his multa iam dicta  sunt eo tempore quo ad fratris tuendi dedimus scripta responsum. Nunc tamen repetentes sepius admonemus: uetentur huiusmodi qui laborant per terras aliud quam ille noster iussit Agricola seminare. Nec tamen mirari possumus, si hec erga uiuentes hi nunc tentare audent, qui nituntur etiam quiescentium fratrum memoriam dissipare.

II. Augustinium sancte recordationis uirum quem pro uita sua atque meritis in nostra communione semper habuimus, nec unquam hunc sinistre suspicionis saltem rumor aspersit, quem tante scientie olim fuisse meminimus, ut inter magistros optimos etiam ante a meis semper decessoribus haberetur. Bene ergo de eo omnes in commune senserunt, utpote qui ubique cunctis et amori fuerit et honori,  unde resistatur talibus quos mala crescere uidemus, nefas est hec pati religiosas animas, quarum afflictione, quia membra nostra sunt, nos quoque conuenit macerari, quamuis maneat hos beatitudo promissa quicunque probantur persecutionem propter iustitiam sustinere, quibus quid promittat Dominus in futurum sequens sermo declarat. Non est agentium causa solarum, uniuersalis Ecclesie quacunque nouitate pulsatur. Intelligamus hec ipsa uobis que nobis non placent displicere. Quod ita demum probare poterimus, si imposito improbis silentio de tali re in posterum querela cessabit. Dominus incolumes uos custodiat, fratres karissimi.

III. Quia nonnulli catholico nomine gloriantur, in damnatis hereticorum sensibus seu prauitate siue  imperitia demorantes piissimis disputationibus obuiare presumunt. Et cum Pelagium atque Celestium anathematizare non dubitent, magistros tamen uestros tanquam necessarium modum excesserint obloquuntur, eaque tantummodo sequi, et probare profitentur que sacratissima beati apostoli sedes contra inimicos gratie Dei per mysterium presulum suorum sanxit et docuit. Necessarium igitur fuerit diligenter inquirere quid rectores Romane Ecclesie de heresi que eorum temporibus exorta fuerat iudicauerint, et contra nocentissimos liberi arbitrii defensores quid de gratia Dei sentiendum esse censuerint, ita ut etiam Africanorum concinorum quasdam sententias iungeremus, quas utique suas fecerunt  apostolici antistites et probarunt. Ut ergo plenius qui in aliquo dubitant, instruantur, constitutiones sanctorum Patrum compendioso manifestemus indiculo. Quod si quis non nimium est contentiosus, agnoscat omnium disputationum connexionem ex hac subditarum auctoritatum breuitate pendere, nullamque sibi contradictionis superesse rationem, si cum catholicis credat et dicat.

Iu. In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserentis erexerit, pronuntiante beate memorie Innocentio, atque dicente in epistola ad Carthaginense concilium. Liberum enim arbitrium ille perpessus,  dum suis inconsultius utitur bonis, cadens in preuaricationis profunda demersus est, et nichil quemadmodum exinde resurgere posset inuenit, suaque in eternum libertate deceptus huius ruina latuisset oppressus, nisi eum postea Christi per suam gratiam releuasset aduentus, qui per noue regenerationis purificationem omne preteriti peccati uitium sui baptismatis lauacro purgauit.

u. Neminem esse per semetipsum bonum, nisi participationem sui ille donet »qui solus est bonus .« Quod in eisdem scriptis eiusdem pontificis sententia protestatur dicens: Nunquid nos de eorum posthec rectum mentibus estimemus, qui sibi se putant deberi quod boni sunt, nec illum considerant, cuius quotidie gratiam consequuntur  qui sine illo tantum se assequi posse confidunt.

uI. Neminem etiam baptismatis gratia renouatum idoneum esse ad superandas diaboli insidias, et ad euincendas carnis concupiscentias, nisi per quotidianum adiutorium Dei perseuerantiam bone conuersationis acceperit. Quod eiusdem antistitis in eisdem paginis doctrina confirmat dicens: Nam quamuis hominem redimeret a preteritis ille peccatis, tamen sciens iterum posse peccare ad reparationem sibi, quemadmodum posset illum, et post ista corrigere multa seruauit, quotidiana prestans illi remedia quibus nisi freti confisique nitamur, nullatenus humanos uincere poterimus errores. Necesse est enim ut quo auxiliante uincimus, eo iterum non adiuuante uincamur.

 uII. Quod nemo nisi per gratiam libero bene utatur arbitrio. Idem magister in epistola ad Mileuitanum concilium data predicat dicens: Aduerte tandem, o prauissimarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur in preuaricationem presumptionis incederet; nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.

uIII. Quod omnia studia et omnia opera ac merita sanctorum ad Dei gratiam laudemque referenda sunt, quia nemo aliunde ei placet, nisi ex eo quod ipse donauerit, in quam nos sententiam dirigit beate recordationis pape Zozimi regularis auctoritas, cum  scribens ad totius orbis episcopos ait: Nos autem instinctu Dei  ad fratrum et cepiscoporum nostrorum conscientiam uniuersa retulimus. Nunc autem sermonem sincerissime ueritatis luce radiantem tanto Afri episcopi honore uenerati sunt, ita ut ad eumdem uirum rescriberent, illud uero quod in litteris quas ad uniuersas prouincias curasti esse mittendas, posuisti, dicens: Nos tamen instinctu Dei, etc. Sic accepimus dictum, ut illos, qui contra Dei adiutorium extollunt, humani arbitrii libertatem districto gladio ueritatis uelut cursim transiens amputares. Quid enim tam libero fecistis arbitrio? quam quod uniuersa in nostre humilitatis conscientiam retulistis, et tamen instinctu  Dei factum esse fideliter sapienterque uidistis, ueraciter fideliterque ut dixistis, ideo utique quia »preparatur uoluntas a Domino ,« et ut boni aliquid agant paternis inspirationibus suorum ipse tangit corda fidelium. »Quotquot enim Spiritu Dei aguntur, hi filii sunt Dei ,« ut nec nostrum deesse sentiamus arbitrium et in bonis quibusque uoluntatis humane singulis moribus magis illius ualere non dubitemus auxilium.

IX. Quod ita Deus in cordibus hominum, atque in ipso libero operetur arbitrio, ut sancta cogitatio pium consilium omnisque motus bone uoluntatis ex Deo sit, quia per illum aliquid boni possumus »sine quo nichil possumus .« Ad hanc enim  nos professionem idem doctor instituit, qui cum ad totius orbis episcopos de diuine gratie opitulatione loqueretur: quod ergo tempus, ait, interuenit, quo eius non egeamus auxilio? In omnibus igitur actibus, causis, cogitationibus, motibus, adiutor et protector orandus est, superbum est enim ut quidquam sibi humana natura presumat, clamante Apostolo: »Non est nobis colluctatio aduersus carnem et sanguinem, sed contra principes et potestates eris huius, contra spiritualia nequitie 185 in celestibus.« Et sicut ipse iterum dicit: »Infelix ego homo, quis me liberabit de corpore mortis huius. Gratia Dei per Iesum Christum Dominum nostrum .« Et iterum: »Gratia Dei sum id quod sum, et gratia eius in me uacua non fuit, sed plus illis  omnibus laboraui, non ego autem, sed gratia Dei mecum .«

X. Illud etiam quod intra Carthaginensis synodi decreta constitutum est, quasi proprium apostolice Sedis amplectimur, quod scilicet tertio capitulo definitum est, ut quicunque dixerit gratiam Dei qua iustificamur, per Iesum Christum Dominum nostrum ad solam remissionem peccatorum ualere que iam commissa sunt, non etiam ad adiutorium ut non committantur, anathema sit. Et iterum quarto capitulo ait: Ut si quis dixerit gratiam Dei per Iesum Christum, propter hoc tantum nos adiuuare ad non peccandum, quia per ipsam nobis reuelatur et aperitur intelligentia mandatorum. ut sciamus quod  appetere et quod uitare debeamus, non autem per illam nobis prestari, ut quid faciendum cognouimus etiam facere diligamus atque ualeamus, anathema sit. Cum enim dicat Apostolus: »Scientia inflat, caritas uero edificat ualde «, impium est ut credamus ad eam que inflat nos habere gratiam Christi, et ad eam que edificat non habere, cum sit utrumque donum Dei, et scire quid facere debeamus, et diligere ut faciamus, ut, edificante caritate, scientia non possit inflare. Sicut autem de Deo scriptum est: »Qui docet hominem scientiam «, ita scriptum est etiam: »Charitas ex Deo est .« Item quinto capitulo, ut quisquis dixerit ideo nobis gratiam iustificationis dari, ut quod facere per liberum arbitrium  iubemur facilius possimus implere per gratiam, tanquam et si gratia non daretur non quidem facile, sed tamen possimus etiam sine illa diuina implere mandata, anathema sit. De fructibus enim mandatorum Dominus loquebatur, ubi non ait, sine me difficilius potestis facere, sed ait, »sine me nichil potestis facere .«

XI. Preter eas autem beatissime et apostolice Sedis inuiolabiles sanctiones, quibus nos piissimi Patres pestifere nouitatis elatione deiecta, et bone uoluntatis exordia, et incrementa probabilium studiorum, et in eis usque in finem perseuerantiam ad Christi gratiam referre docuerunt, obsecrationum quoque sacerdotalium sacramenta respiciamus, que ab apostolis tradita in toto mundo atque in communi  Ecclesia catholica uniformiter celebrantur, ut legem credendi, lex statuat supplicandi. Cum enim sanctarum plebium presules mandata sibimet legatione funguntur, apud diuinam clementiam humani generis agunt causam: et tota secum congemiscente Ecclesia postulant et precantur, ut infidelibus donetur fides, ut idololatre ab impietatis sue liberentur erroribus, ut Iudeis ablato uelamine lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedium conferatur, ut denique catechumenis ad regenerationis sacramenta perductis, celestis aula misericordie reseretur, hec autem non perfunctorie, neque inaniter a Domino peti rerum ipsarum monstrat effectus, quandoquidem ex  omni eorum genere plurimos Deus dignatur attrahere »quos erutos de potestate tenebrarum transferat in regnum filii caritatis sue ,« et ex uasis ire faciat uasa misericordie, quod adeo totum diuini operis esse sentitur, ut hec efficiente Deo, gratiarum semper actio laudisque confessio pro illuminatione talium uel correctione referatur.

XII. Illud etiam quod circa baptizandos in uniuerso mundo sancta Ecclesia uniformiter agit non otioso contemplamur intuitu, cum siue paruuli, siue iuuenes ad regenerationis ueniunt sacramentum, non prius ad fontem uite adeunt quam exorcismis et exsufflationibus clericorum spiritus ab eis immundus abigatur, ut tunc uere appareat quomodo princeps  mundi huius mittatur foras, et quomodo prius alligetur fortis, et deinceps uasa eius diripiantur in possessionem translata uictoris, »qui captiuam ducit captiuitatem, et dat dona hominibus .« His ergo ecclesiasticis ex diuina sumptis auctoritate documentis ita, adiuuante Domino, confortati sumus, ut omnium bonorum affectuum atque operum et omnium studiorum omniumque uirtutum, quibus ab initio fidei ad Deum tenditur, Deum fateamur auctorem, et non dubitemus ab ipsius gratia omnia hominis merita preueniri, per quem fit ut aliquid boni et uelle incipiamus et facere. Quod utique auxilio et munere Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de impudente sit prouidum.  Tanta enim erga omnes homines est bonitas Dei, ut nostra uelit esse merita que sunt ipsius dona, et pro his que largitus est eterna premia sit donaturus, agit quippe in nobis ut quod uult et uelimus et agamus, nec otiosa in nobis esse patitur, que exercenda non negligenda donauit, ut et nos cooperatores simus gratie Dei, ac si quid in nobis ex nostra uiderimus remissione languescere, ad illum sollicite recurramus qui sanat omnes languores nostros, et redimit de interitu uitam nostram, et cui quotidie dicimus, »ne inducas nos in tentationem, sed libera nos a malo .«

XIII. Profundiores uero difficilioresque partes occurrentium questionum quas latius pertractarunt qui hereticis restiterunt, sicut non audemus contemnere,  ita non necesse habemus astruere; * quia ad confitendum gratiam Dei cuius operi ac dignationi penitus subtrahendum est, satis sufficere credimus quidquid secundum predictas regulas apostolice Sedis non [nos] scripta docuerunt, ut prorsus non opinemur catholicum quod apparuerit prefixis sententiis esse contrarium.



Ad episcopos Gallie epistola eiusdem.

    1. Quod non debeant sacerdotes aut clerici amicti palliis et precincti lumbis in ecclesiis ministrare.
    2. Quod nulli sit ultima penitentia deneganda.
    3. Quod per gradus ecclesiasticos ad episcopatus officium debeat quis peruenire.
    4. Quod unaqueque prouincia suo metropolitano debeat esse contenta.
     5. Quod nolentibus clericis uel populis nemo debeat episcopus ordinari.
    6. Quod ab illicitis sit ordinationibus abstinendum.


CeLESTINUS uniuersis episcopis per uiennensem et Narbonensem prouinciam constitutis in Domino salutem. Cuperemus quidem de uestrarum ecclesiarum ita ordinatione gaudere, ut gratularemur potius de prouectu quam aliquid admissum contra disciplinam ecclesiasticam doleremus, et nostram enim letitiam et benefacta preueniunt, et meroris aculeis nos que fuerint malefacta compungunt. Nec silere possimus, cum hoc ut ab illicitis reuocemus aliquos officii nostri, prouocemur instinctu, in speculis a Deo constituti ut uigilantie nostre diligentiam comprobantes,  et que cercenda sunt resecemus, et que obseruanda sunt sanciamus. Et quamuis circa longinqua spiritualis cura non deficiat, sed se per omnia qua nomen Dei predicatur extendat, nec notitiam nostram subterfugiunt, que in euersionem regularum nouelle presumptionis auctoritate tentantur.

I. Didicimus enim quosdam Domini sacerdotes superstitioso potius cultui inseruire, quam mentis uel fidei puritati. Sed non mirum si contra ecclesiasticum morem faciunt, qui in Ecclesia non creuerunt, sed ab alio uenientes itinere secum hec in Ecclesiam, que in alia conuersatione habuerant, intulerunt, amicti pallio et lumbos precincti credunt sancte Scripture fidem, non per spiritum, sed per  literam complexuros. Nam si ad hoc ista precepta sunt ut taliter seruarentur, cur non fiunt pariter que sequuntur, ut lucerne ardentes in manibus una cum baculo teneantur? Habeant autem suum ista mysterium et intelligentibus ita clara sunt, ut ea magis quam decet significatione seruentur Nam in lumborum precinctione castitas, in baculo regimen pastorale. In lucernis ardentibus boni fulgor operis indicatur, de quo dicitur: »Sic opera uestra luceant .« Habent tamen istum forsitan cultum, morem potius quam rationem sequentes, qui remotioribus habitant locis, et procul a ceteris degunt, unde hic habitus in ecclesiis Gallicanis, ut tot annorum tantorumque pontificum in alterum habitum consuetudo uertatur, discernendi a plebe uel ceteris sumus  doctrina non ueste, conuersatione non habitu, mentis puritate non cultu. Nam si studere incipiamus nouitati, traditum nobis a Patribus ordinem calcabimus, ut locum superuacuis superstitionibus faciamus, rudes ergo fidelium mentes ad talia non debemus inducere, docendi enim potius sunt quam illudendi. Nec imponendum est eorum oculis, sed mentibus infundenda precepta sunt. Erant quidem multa que pro disciplina ecclesiastica, uel ipsius rei dicere ratione possemus, sed ab his ad alia reuocamur.

II. Agnouimus enim penitentiam morientibus denegari, nec illorum desideriis annui qui obitus sui tempore hoc anime sue cupiunt remedio subueniri; horremus, fateor, tante impietatis aliquem reperiri, ut de Dei pietate desperet, quasi non possit ad se  quouis tempore concurrenti succurrere, et periclitantem sub onere peccatorum hominem redimere quo se illi expediri desiderat et liberari? Quid hoc rogo aliud quam morienti mortem addere, eiusque animam sua credulitate ne absolui possit occidere, cum Deus ad subueniendum sit paratissimus et inuitans ad penitentiam sic promittat peccatori, inquit, »quacunque die conuersus fuerit, peccata eius non imputabuntur ei ;« et iterum: »Nolo mortem peccatoris, sed tantum conuertatur et uiuat .« Salutem ergo homini adimit, quisquis mortis tempore penitentiam denegauerit. Et desperauit de clementia Dei, qui eum ad subueniendum morienti sufficere,  uel momento posse non credit. Perdidisset latro in cruce premium ad Christi dexteram pendens si illum unius hore penitentia non iuuisset. Cum esset in pena penituit et per unius sermonis promissionem habitaculum paradisi Deo promittente promeruit. uera ergo ad Dominum conuersio in ultimis peccatorum mente potius est existimanda, quam tempore, propheta hoc taliter asserente: »Cum conuersus ingemueris, tunc saluus eris.« Cum ergo Dominus sit cordis inspector quouis tempore non est deneganda penitentia postulanti, cum ille se obliget iudici, cui occulta omnia nouerit reuelari.

III. Ordinatos uero quosdam, fratres karissimi, episcopos, qui nullis ecclesiasticis ordinibus ad tante dignitatis fastigium fuerint instituti contra Patrum  decreta huius usurpatione, qui se hoc recognoscit fecisse didicimus, cum ad episcopatum his gradibus frequentissime cautum esse deberet perueniri, ut a minoribus initiati officiis ad maiora firmentur. Debet enim ante esse discipulus quisquis doctor esse desiderat, ut possit docere quod didicit. Omnis uite institutio hac ad id quod tendit se ratione confirmat. Qui minime litteris operam dederit preceptor non potest esse litterarum. Qui non per singula stipendia creuerit, ad meritum ordinem stipendii non potest peruenire. Solum sacerdotium inter ista rogo uilius est? Quod facilius tribuitur cum difficilius impleatur. Sed iam non satis est laicos 186 ordinare, quod nullus fieri ordo permitit, sed etiam quorum crimina longe lateque per omnes pene  prouincias nota sunt pontifices ordinantur. Daniel enim nuper missa relatione ex orientalibus ad nos partibus ab omni quod tenuerat uirginum monasterio nefariis est obiectionibus accusatus multa de multis obiecta flagitiis. In quanam lateret terrarum parte quesitum est, ut si innocentie confideret, contra iudicium postulatum minime declinaret. Misse ad Arelatensem episcopum per Fortunatum subdiaconum nostrum preceptiones, ut ad iudicium destinaretur episcopale. Tantis grauatus testimoniis, tanta facinorum accusatione pulsatus sacrarum  uirginum pollutus incesto episcopus asseritur ordinatus, et ut in nostri libellis scrinii continetur, quorum ad uos quoque exemplaria direxerimus, in pontificii dignitatem hoc tempore quo ad  causam dicendam missis a nobis litteris uocabatur, obrepsit, sacro nomini absit iniuria. * Facilius est ut hanc dignitatem tali dando ipse amiserit ordinatus, quam eam obtineat ordinatus. Cui conuicto sociabitur qui sibi eum credidit largiendo pontificium sociandum. Qualis enim ipse sit quisquis talem ordinauerit ostendit. His ergo in medium nunc deductis, cum plerique nostrum sint qui apostolice Sedis statuta cognouerint nobiscum tempore aliquanto uersati ad discipline normam nostris conuenta exhortationibus omnia fraternitas uestra festinet reuocare.

Iu. Primum iuxta canonum decreta unaqueque prouincia suo metropolitano contenta sit, ut decessoris  nostri data ad Narbonensem episcopum continent instituta, nec usurpationi locus alicui sacerdoti in alterius concedatur iniuriam. Sit concessis sibi contentus unusquisque limitibus, alter in alterius prouincia nichil presumat, nec emeritis in suis ecclesiis peregrini et extranei, et qui ante ignorati sunt ad exclusionem eorum qui bene de suorum ciuium merentur testimonio preponantur, ne nouum quoddam de quo episcopi fiant uideatur esse collegium.

u. Nullus inuitis detur episcopus: cleri plebis et ordinis consensus et desiderium requiratur. Tunc alter de altera eligatur ecclesia, si de ciuitatis ipsius clero cui est episcopus ordinandus, nullus dignus  potuerit reperiri. Primum  enim illi reprobandi sunt, ut aliqui de alienis ecclesiis merito preferantur. Habeat unusquisque fructum sue militie in ecclesia in qua suam per omnia officia transegit etatem. In aliena stipendia minime alter obrepat, nec alii debitam alter sibi audeat uendicare mercedem. Sit facultas clericis renitendi si se uiderint pregrauari, et quos sibi ingeri ex transuerso agnouerint non timeant refutare, qui si non debitum premium uel liberum de eo eos qui recturus est debent habere iudicium.

uI. Abstineatur etiam ab illicitis ordinationibus. Nullus ex laicis, nullus digamus, nullus qui sit uidue maritus aut fuerit ordinetur, sed irreprehensibilis et qualem elegit apostolus fiat. Per Moysen  Dominus precepit: »uirginem accipiat sacerdos uxorem .« Subsequitur et supplet Apostolus eodem locutus spiritu, »unius uxoris uirum episcopum debere consecrari .« Ad hanc ergo eligantur formulam sacerdotes, et si que facte sunt ordinationes illicite, remoueantur: quoniam stare non possunt, nec discussionem nostram subterfugere poterunt, quamuis latere se estimant qui taliter peruenerunt; et ut nulla religionis reuerentia obscuritate fucetur, non sit uana glorificatio palliatis, episcopalem morem qui episcopi sunt sequantur. Daniel, ut diximus, qui accusationem pontificali honore subterfugere se credidit posse, et ad fastigium tantum accusatores suos latendo peruenit, a sanctitatis uestre cetu interim  nouerit segregatum qui se nostro iudicio debet obiicere, si conscientie sue nouit fiduciam obtinere. Massiliensis uero ecclesie sacerdos qui dicitur  in necem fratris taliter gratulatus, ut huic qui eius sanguine cruentatus aduenerat portionem cum eodem habiturus occurreret, ex uestro eum audiendum collegio delegamus.  Data uII Kalend. Augusti Felice et Tauro consulibus.



Epistola eiusdem Celestini ad episcopos Apulie et Calabrie.

    1. Quod nulli sacerdotum liceat canones ignorare.
    2. Quod non oporteat clericis ecclesiarum contemptis de laicis episcopos ordinare.
    3. Quod docendus sit populus non sequendus.


CAP. I. CeLESTINUS uniuersis episcopis per Apuliam et Calabriam constitutis. Nulli sacerdoti liceat canones ignorare, nec quemquam facere quod Patrum possit regulis obuiare. Que enim a nobis res digna reseruabitur, si decretalium norma constitutorum pro aliquorum libitu licentia populis permissa frangatur.

 II. Audiuimus quasdam propriis destitutas rectoribus ciuitates episcopos sibi uelle petere de laicis, tantumque fastigium tam uile credere, ut hoc his qui non Deo, sed seculo militauerint, estiment non posse conferre, non solum male de suis clericis in quorum contemptum hoc faciunt iudicantes, sed de nobis pessime, quos credunt hoc posse facere sentientes. Quod nunquam auderent, si non quorumdam illicitis consentiens sententia coniungeret. Ita nichil que frequentius sunt decreta proficiunt, ut hoc quasi nunquam de hac parte scriptum fuerit ignoretur. Quid proderit per singula clericos stipendia militasse, et omnem egisse in Dominicis castris etatem, si hi qui prefuturi sunt ex laicis requirantur. Qui  uacantes seculo et omnem ecclesiasticum ordinem nescientes, saltu proprio in alienum honorem ambiunt immoderata cupiditate transcendere, et in aliud uite genus, calcata reuerentia ecclesiastice discipline, transire. Talibus itaque, fratres karissimi, qui iuris nostri, id est canonum gubernacula custodimus, necesse est obuiemus; hisque fraternitatem uestram epistolis commonemus, ne quis laicum ad ordinem clericatus admittat, et sinat fieri, unde et illum decipiat et sibi causas generet, quibus reus constitutis decretalibus fiat.

III. Docendus est populus non sequendus. Nosque si nesciunt eos, quid liceat, quidue non liceat commonere, non his consensum prebere debemus. Quisquis uero conatus fuerit tentare prohibita,  sentiat censuram apostolice Sedis minime defuturam. Que enim sola admonitionis auctoritate non corrigimus, necesse est per seueritatem congruentem regulis uindicemus. Per totas ergo hoc que propriis rectoribus carent ecclesias uolumus innotescat, ut nullus sibi spe aliqua forsitan blanditus illudat. Data XII Kalend. Augusti, Florentio et Dionisio consulibus.





INCIPIUNT DECRETA SIXTI PAPAE. 


 SIXTUS episcopus omnibus orientalibus episcopis in Domino salutem.

Gratias uestre referimus sanctitati, quod in tribulatione  et persecutione nostra uos uisitare misistis, et cause nostre finem bonum scire, et esse optastis, precibusque Deum exorastis ut mihi in tribulatione  succurreret, mea meque adiuuaret, et ab emulis tribulantibus et persequentibus me liberaret. O quam bona est caritas, que absentes per imaginem presentes sibimetipsis exhibet per amorem; diuisa quoque unit et confusa ordinat, inequalia sociat, imperfecta confirmat. Quam recte predicator egregius apostolus, uidelicet Paulus, uinculum perfectionis uocat: quoniam uirtutes quidem cetere perfectionem generant, sed tamen eas caritas ita ligat, ut ab amantis mente dissolui iam nequeant. Hac quoque uirtute, fratres, plenos uos Spiritus sancti gratia esse reperio, dum solatiari mihi in meis anxietatibus sentio. Nec mirum, karissimi, si me persequuntur emuli mei, cum caput nostrum quod est Christus olim emuli quidem sancte Dei Ecclesie  seruorumque eius sint persecuti; unde et ipsa per se ueritas dicit: »Si patremfamilias Belzebuth uocauerunt, quanto magis domesticos eius!« . Que iterum dicit: »Si de hoc mundo essetis, mundus, quod suum erat diligeret. Sed quia de hoc mundo non estis, sed ego elegi uos de mundo, propterea odit uos mundus .« Hec, fratres, cum et nos sciamus, et aliis nosse predicamus, uosque ea perfecte scire non dubitemus propter insidiantium uituperationes, aut accusationes, uel propter adulantium laudationes, nec ad dexteram, nec ad sinistram declinare debemus, sed inter uerba laudantium siue uituperantium ad mentem semper recurrendum est, et si in ea non inuenitur bonum quod nobis dicitur, magnam tristitiam  generare debet. Et rursum si in ea non inuenitur malum, quod de nobis homines loquuntur, in magna debemus letitia prosilire. Quid enim si omnes laudant, et conscientia nos accuset, aut si omnes accusent et conscientia nos liberos demonstret? Habemus Paulum dicentem: »Gloria nostra hec est testimonium conscientie nostre .« Iob quoque dicit: »Ecce in celis testis meus .« Si ergo est nobis testis in celo, testis in corde, dimittamus stultos foris loqui quod uolunt. Quid enim aliud detrahentes faciunt, nisi quod in puluerem sufflant, atque in oculos suos terram excitant? Unde plus detractionis perflant inde magis nichil ueritatis uident; uocandi tamen sunt etiam ipsi, et tranquille admonendi eisque satisfieri  modis omnibus debet, scientes quod de Iudeis ueritas ait: Ne forte scandalizemus eos. Si autem satis fieri sibi ex ueritate noluerint, habes consolationem quam in Euangelio aspicias, quia cum Domino dictum fuisset, scis quia audito hoc uerbo scandalizati sunt, respondit.: »Sinite illos, ceci sunt duces cecorum .« Paulus quoque apostolus admonet dicens: »Si fieri potest quod ex uobis est, cum omnibus hominibus pacem habentes ;« dicturus cum omnibus hominibus pacem habentes quia hoc difficile esse perspexit, premisit, si fieri potest, et subiunxit, quod potest fieri, cum dicit quod ex uobis est; quia si nos in mente caritatem erga odientes seruare cupimus, et si illi  pacem nobiscum non habent, nos tamen cum illis sine dubio habemus. Quod ergo mandastis, ut scriberem uobis qualiter instans iurgium contra me suscitatum sit, uel a quo, ut uestro adminiculo pelleretur, et causa mea firmaretur, scitote me criminari a quodam Basso et iniuste persequi. Quod audiens ualentinianus Augustus, nostra auctoritate synodum congregari iussit, et facto concilio cum magna examinatione, satisfaciens omnibus, licet euadere satis aliter potuissem, suspicionem tamen fugiens coram omnibus me purgaui, me scilicet a suspicione et emulatione liberans, sed non aliis qui noluerint, aut sponte hoc non elegerint, faciendo formam exemplumque dans, cum scriptum sit: Si quis crimen obiicere uoluerit, scribat se prius probaturum;  et alibi: Criminationes aduersus doctorem nemo recipiat; et iterum: Si quis episcopus, presbyter, aut diaconus, uel quilibet clerici, apud episcopum a qualibet persona fuerint accusati, quicunque fuerit, siue ille sublimis uir honoris, siue ullius alterius generis persona qui hoc genus illaudabilis intentionis arripuerit, nouerit docenda probatioribus monstranda documentis se debere inferre. 187 Si quis ergo circa huiusmodi personas non probanda detulerit, intelligat se iacturam infamie sustinere, et sub magna excommunicatione exsilio deportari. Ista omnia postposui non aliis, ut paulo superius prelibatum est, exemplum dando, sed me a prefata infamia et suspicione liberando.

 Condemnatus est autem memoratus Bassus a iam dicta synodo, ita tamen ut in ultima die uiaticum ei non denegetur propter humilitatem pietatis Ecclesie.

ualentinianus quoque ante dictus imperator scripto eum condemnauit, cum Augusta matre Placida et omnia predia facultatum eius futuris de talibus dans hominibus formam ita faciendi, Ecclesie catholice sociauit.

Sepe dictus ergo Bassus nutu diuino non multo post moritur. Cuius corpus, licet dignum non esset sepulture, propter misericordiam tamen sepeliui eum in cubiculo parentum eius. Et quanquam ipse erga me stulte et imprudenter egisset, ego uero misericorditer circa eum egi cogitans illud quod Dominus in  Euangelio loquitur dicens: »Si non dimiseris hominibus peccata eorum, nec Pater uester celestis dimittet uobis peccata uestra .« Et in ipsa Dominica oratione quam Saluator noster discipulos orare docuit, quotidie supplicando Domino dicimus: »Dimitte nobis debita nostra, sicut et nos dimittimus debitoribus nostris ,« et multa sunt alia, et his similia. His itaque dimissis de me peractis, quia contra uoluntatem episcoporum qui nobiscum erant, propter humilitatem sensus mei nullo compulsus iudicio ac uim passus, sed sponte eligens hec nec formam, ut iam dictum est, aliis dando, sed me purificando feci, in aliis tamen episcopis competens adhibenda est de talibus medicina  uulneribus, ne immatura curandi facilitas mortifera capitis peste nichil possit, sed segnius tracta pernicies reatu non legitime curationis inuoluat pariter sauciatos et medentes. Ob id ergo statuentes decernimus, ut hi qui non sunt bone conuersationis et quorum uita est accusabilis, uel quorum fides, uita et libertas nescitur, non possint Domini sacerdotes accusare, nec uiles persone ad accusationem eorum admittantur.

Similiter hi qui in aliquibus criminibus irretiti sunt, uel qui sunt suspiciosi uocem aduersus maiores natu non habeant accusandi, quia suspiciosa uox et inimica ueritatem solet opprimere; peregrina uero iudicia, salua in omnibus apostolica auctoritate, generali sanctione prohibemus, quia indignum est, ut ab  externis iudicetur, qui prouinciales, et a se electos debet habere iudices, nisi fuerit appellatum; unde oportet, ut si aliquis episcoporum super certis accusetur criminibus, ut ab omnibus audiatur, qui sunt in prouincia episcopis, quia non oportet accusatum alicubi quam in foro suo audiri. Si quis uero iudicem aduersum sibi senserit, uocem appellationis exhibeat, appellantem autem non debet afflictio ulla, aut detentionis iniuriare custodia, sed liceat appellatori uitiatam causam appellationis remedio subleuare, liceat etiam in causis criminalibus appellare, nec appellandi uox denegetur ei quem supplicio sententia destinarit, pulsatus ante suum iudicem causam dicat, et non ante suum iudicem pulsatus, si uoluerit liceat, et ut pulsatis quoties appellauerint inducie  dentur. Si quis ergo iratus crimen aliquod cuilibet temere obiecerit, conuicium non est pro accusatione habendum, sed permisso tractandi spatio, id quod iratus dixit, per scripturam se probaturum esse fateatur; ut si fortasse resipiscens que per iracundiam dixit, iterare aut scribere noluerit, non ut reus criminis teneatur. Omnis ergo qui crimen obiicit, scribat se probaturum. Reuera ibi semper causa agatur, ubi crimen admittitur. Et qui non probauerit quod obiecit, penam quam intulerit ipse patiatur.

Placuit etiam, ut si episcopus accusatus appellauerit apostolicam sedem, id statuendum, quod eiusdem sedis pontifex censuerit. Hec tamen omni in sacerdotum  causa forma seruetur, ne quemquam sententia non a suo iudice dicta constringat. Occurrere quoque quisque fidelium ruinis debet oppressorum, et miserorum consilio, quo ualeant ex reuelatione aliene uindicte a se Dei remouere uindictam. Libat ergo prospera qui ab afflictis pellit aduersa, unde scriptum est: »Frater fratrem adiuuans exaltabitur«: »Ecclesia enim Dei sine macula et ruga debet existere ;« et ideo non oportet eam a quibusdam conculcari, aut maculari, quia scriptum est: »Una est columba mea perfecta mea ;« hinc iterum Dominus ad Moysen ait: »Est locus penes me, et stabis supra petram .« Quis est locus, qui non sit Domini, dum cuncta in ipso per quem creata sunt, continentur? Sed  tamen locus apud eum uidelicet sancte Ecclesie unitas est, in qua supra petram statur, dum confessionis soliditas humiliter tenetur. uos quoque et omnes fratres nostros Ecclesiam Christi sanguine redemptam regentes monemus, ut omnes a precipitio in quo fratres et Domini pastores detrahendo et persequendo uerbis labuntur, laqueis quibus potestis retentis, et labi eos in ima non permittatis, quia scriptum est: »Ira uiri iustitiam Dei non operatur ;« hinc rursus dicitur: »Sit omnis homo uelox ad audiendum, tardus ad loquendum, et tardus ad iram ,« hec autem uos auctore Deo omnia seruare non ambigo, sed occasione admonitionis exorta bonis uestris operibus et desideriis me furtiue subiungo, ut quod non admoniti facitis,  quando uobis et admonens additur, iam non soli faciatis.

Quapropter, fratres, oportet uos et omnes fideles diligere inuicem, et non detrahere, aut accusare alterutrum, scriptum est enim: »Dilige proximum tuum ,« et coniunge fidem cum illo, quod si denudaueris absconsa illius non persequeris post eum. Sicut enim homo qui perdit amicum suum, sic qui perdit amicitiam proximi sui. Et sicut qui dimittit auem de manu sua, sic qui dereliquisti proximum tuum, et non eum capies, non illum sequaris, quoniam longe abest. Effugit enim quasi caprea de laqueo, quoniam uulnerata est anima eius, ultra eum non poteris colligare, et maledicta est concordatio, denudare autem amici mysteria desperatio est anime  infidelis, annuens oculo fabricat iniqua, nemo eum abiiciet: In conspectu oculorum tuorum conculcabit os suum, et super sermone tuos admirabitur. Nouissime autem peruertet os suum, et in uerbis tuis dabit scandalum. Multa audiui, et non cequaui ei, et Dominus odiet illum. Qui in altum mittit lapidem, super caput eius cadet et plaga, dolose diuidet uulnera. Qui fodit foueam incidit in eam, et qui statuit lapidem proximo offendet in eo; et qui laqueum alio ponit, peribit in illo; facienti nequissimum consilium super ipsum deuoluetur, et non agnoscet unde adueniet illi. Illusio et improperium superborum, et uindicta sicut leo insidiabitur illi; laqueo peribunt qui oblectantur casu iustorum. Dolor autem consumet  illos antequam moriantur. Ita et furor utraque exsecrabilia, et uir peccatorum continens erit illorum. Qui uindicari uult, a Deo inueniet uindictam, et peccata illius seruans seruabit. Relinque proximo tuo nocenti te, et tunc deprecanti tibi peccata soluentur; homo homini seruat iram, et a Deo querit medelam. In hominem similem sibi non habet misericordiam, et de peccatis suis deprecatur altissimum? ipse dum caro sit, seruat iram, et propitiationem petit a Deo? Quis exorabit pro delictis illius? Memento nouissimorum, et desine inimicari? Tabitudo enim et mors imminent mandatis. Memorare timorem Dei, et non irasceris proximo. Memorare testamenti Altissimi, et despice ignorantiam proximi. Abstine te a lite, et minues peccata, homo enim iracundus incendit lites,  et uir peccator turbabit amicos, et in medio pacem habentium immittet inimicitiam. Secundum enim ligna silue, sic ignis exardescet, et secundum uirtutem hominis iracundia illius erit, et secundum substantiam suam exaltabit iram suam. Certamen festinatum incendet ignem, et lis festinans effundet sanguinem, et lingua testificans adducet mortem. Si sufflaueris, quasi ignis exardebit, et si exspueris super illam exstinguetur, et utraque ex ore proficiscuntur. Susurro et bilinguis maledictus, multos turbauit pacem habentes, lingua tertia multos commouit, et dispersit illos a gente in gentem. Ciuitates muratas diuitum destruxit, et domos magnatorum effodit, uirtutes populorum concidit, et gentes fortes dissoluit. Lingua tertia mulieres uiritas eiecit, et priuauit  eas de laboribus suis. Qui respicit illam non habebit requiem, nec habitabit cum requie. Flagelli plaga liuorem facit, plaga autem lingue comminuit ossa. Multi ceciderunt in ore gladii, sed non sic, quomodo qui interierunt per linguam suam. Beatus qui tectus est a lingua nequam, et qui in iracundiam illius non transiuit, et qui non attraxit iugum illius, et uinculis illius non est ligatus. Iugum enim illius iugum ferreum est, et uinculum illius uinculum ereum est. Mors illius mors nequissima est, et utilis potius inferis quam illa perseuerantia illius non permanebit, sed obtinebit uias iniustorum, et flamma sua non comburet iustos. Qui derelinquunt Deum, incidunt in illam, et exardescet in illis, et non exstinguetur, et immittetur in illos quasi leo, et quasi  pardus ledet illos. Sepi aures tuas spinis, et noli audire  linguam nequam, et ori tuo facito ostia, et seras auribus tuis, aurum tuum, et argentum tuum confla, et uerbis tuis facito stateram, et frenos ori tuo rectos, et attende ne forte labaris in lingua tua, et cadas in conspectu inimicorum insidiantium tibi, et sit casus tuus insanabilis in mortem, ista cauean omnes et cohibeant linguam suam a malo, et labi, eorum ne loquantur dolum.

»De cetero, karissimi, confortamini in Domino et in potentia uirtutis eius. Induite uos armatura Dei, ut possitis stare aduersus insidias diaboli; quoniam non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum contra spiritualia nequitie in celestibus, propterea accipite  armaturam Dei, ut possitis resistere in die malo et in omnibus perfecti stare. State ergo succincti lumbos uestros in ueritate, et induite loricam iustitie, et calceati pedes in preparatione Euangelii pacis in omnibus; sumentes scutum fidei, in quo possitis omnia tela nequissimi ignea exstinguere. Et galeam salutis assumite, et gladium spiritus quod est uerbum Dei .« Hec, fratres, uobis scripsimus, et generaliter omnibus notum fieri uolumus, ut que ceteros tangunt omnibus nota fiant. Omnipotens Deus uos et reliquos fratres ubique consistentes protegat usque in finem, qui cunctum mundum est dignatus redimere iehsu Christus Dominus noster, qui est benedictus in secula. Amen. Data Kalend. Aprilis, ualentiniano et Florentio Iu consulibus.





INCIPIUNT EPISTOLAE LEONIS PAPAE.



I.---Ad Eutycen Constantinopolitanum abbatem aduersus Nestorianam heresim.


Dilectissimo filio EUTICETI presbytero LEO episcopus.

188 Ad notitiam nostram tue dilectionis epistolam retulisti, quod Nestoriana heresis quorumdam rursus studiis pullularet. Sollicitudinem tuam ex hac parte nobis placuisse rescripsimus, quoniam index animi tui est sermo quem sumpsimus. Unde non ambigimus auctorem catholice fidei Dominum tibi in omnibus affuturum. Nos autem cum plenius quorum hoc improbitate fiat, potuerimus agnoscere, necesse est, auxiliante Domino, prouidere, quatenus nefandum uirus dudumque damnatum radicitus possit  exstingui. Deus te custodiat incolumem, dilectissime fili.



II.---Ad Theodosium Augustum.

LEO THEODOSIO Augusto.

Quantum presidii Dominus Ecclesie sue in fide uestre clementie prepararit, his etiam litteris quas ad me misisti ostenditur, ut uobis non solum regium, sed etiam sacerdotalem animum inesse gaudeamus. Siquidem propter imperiales et publicas curas, piissimam sollicitudinem Christiane religionis habetis, ne scilicet, in populo Dei, aut schismata, aut hereses, aut ulla  scandala conualescant, quia tunc est optimus regni uestri status, quando sempiterne et incommutabili Trinitati unius deitatis confessione seruitur. Quid autem in Constantinopolitana ecclesia perturbationis acciderit, quid ita fratrem et cepiscopum nostrum Flauianum potuerit commouere? ut Euticen presbyterum communione priuaret, nondum potui euidenter cognoscere. Quamuis enim predictus presbyter ad Sedem apostolicam per libellum doloris sui querimoniam miserit, breuiter tamen aliqua prelibauit asserens se Nicene synodi constituta seruantem frustra in fidei diuersitate culpatum; Eusebii autem episcopi accusatoris eius libellus, cuius exemplaria ad nos predictus presbyter misit, de obiectionis  euidentia nichil habebat. Sed cum presbytero hereseos crimen intenderet, quem tamen nostrum sensum arguerit, non euidenter expressit, quamuis et ipse et episcopus Nicene synodi profiteatur in hac re se esse * decretis, propter quod non habuimus, unde aliquid diceremus. Et quia cause meritum fidei ratio et laudabilis sollicitudo uestre pietatis exegit, necesse est, iam locum subreptionibus non patere, scilicet prius de quibus eum estimat arguendum instrui nos oportet, ut possit de bene cognitis congrue iudicari. Ad predictum autem episcopum dedi litteras  quibus mihi displicere cognosceret, quod ea que in tanta causa gesta fuerant etiam nimio silentio reticeret, cum studere debuerit primitus nobis cuncta reserare. Quem credimus, uel post admonitionem omnia ad nostram notitiam relaturum, ut in lucem ductis his que adhuc uidentur occulta, id quod euangelice et apostolice doctrine conuenit, iudicetur. Data ad Kalendas Martias, Asterio et Protogene consulibus.



III.---Ad Flauianum Constantinopolitanum episcopum ubi querit, cur Eutices ab Ecclesia fuerit separatus.

Dilectissimo fratri FLAuIANO LEO, et cetera.

Cum Christianissimus et clementissimus imperator sancte et laudabilis fidei pro Ecclesie catholice pace sollicitus ad nos scripta transmiserit, de his qui apud uos perturbationis strepitum mouerant. Miramur fraternitatem  tuam, quidquid illud scandali fuerit, nobis silere potuisse, et non potius procurasse, ut primitus nos insinuatio tue relationis instrueret, ne de rerum gestarum possemus fide ambigere. Accepimus enim libellum Euticetis presbyteri, qui se queritur accusante Eusebio episcopo immerito communione priuatum, maxime cum euocatum se affuisse testetur, nec sui presentiam denegasse, adeo ut in ipso iudicio libellum appellationis sue asserat obtulisse, nec tamen fuisse susceptum, qua ratione compulsus sit, ut contestatorios libellos in Constantinopolitana urbe proponeret. Quibus rebus intercedentibus, necdum agnoscimus qua iustitia a communione Ecclesie fuerit separatus. Sed respicientes ad causam facti tui nosse uolumus rationem, et usque ad nostram notitiam  cuncta deferri. Quoniam nos qui sacerdotum Domini matura uolumus esse iudicia, nichil possumus incognitis rebus in cuiusquam partis preiudicium definire, priusquam uniuersa que gesta sunt ueraciter audiamus. Sed ideo fraternitas tua per idoneam maxime aptamque personam, plenissima nobis relatione significet, quid contra antiquam fidem nouitatis emerserit, quid seueriori sententia dignum fuerit uindicari. Nam et Ecclesie moderatio et religiosissimi principis fides multam nobis sollicitudinem Christiane pacis indicunt, ut amputatis dissensionibus fides catholica inuiolata seruetur, et his qui praua defendunt ab errore reuocatis, nostra auctoritate, quorum fides, probata fuerit, muniantur. Nec aliqua poterit ex hac parte difficultas afferri,  cum memoratus presbyter libello proprio sit professus, paratum se esse ad corrigendum, si quid in se inuentum fuerit, quod reprehensione sit dignum. Decet enim in talibus causis hoc maxime prouideri, ut sine strepitu concertationum, et caritas custodiatur, et ueritas defendatur, frater carissime. Et ideo quia dilectio tua de tanta causa nos uidet necessario esse sollicitos quam plenissime et lucide uniuersa nobis quod ante facere debuit, indicare festinet, ne inter assertiones partium aliqua ambiguitate fallamur, et dissensio que in suis initiis abolenda est, nutriatur. Cum in corde nostro ea obseruantia, Deo inspirante, permaneat, ne constitutiones uenerabilium Patrum diuinitus roborate, et  ad soliditatem fidei pertinentes, praua cuiusquam interpretatione uiolentur. Deus te custodiat incolumem, frater carissime.





Iu.---Rescriptum Flauiani ad beatum Leonem papam.

    1. De subdoli hostis insidiis.
    2. De fraudulenta subtilitate hereticorum.
    3. De blasphemiis Euticetis.
    4. De excommunicatione eius iustissima.


Domino beatissimo et Deo amabili Leoni Flauianus in Domino eternam salutem.

CAP. I. Nulla res diaboli uenena compescit, nec continet mortiferas eius sagittas. Sursum enim atque deorsum peruolans querit quos possit occidere, quos possit superare, quos possit deuorare. Propter quam rem uigilandum est in orationibus, atque id  operandum est, ut fatuas inquisitiones euitare possimus. Decet autem sequi Patres nostros, nec commutare definitionem eorum perpetuam, quorum secundum sacras Scripturas didicimus regulam. Depositis ergo fletibus et lacrymis, quia summo clericus degens gradu inuasus est a fero demone, et non potui eum liberare, nec auferre de tali lupo, qui animam meam pro illo paratus eram ponere. Quomodo raptus sit, quomodo resiliuit a proposito diuino, et ad illum cucurrit, qui perdere consueuit, precepta Patrum declinans et constituta eorum despiciens, iam incipio enarrare.

II. Sunt enim quidam ueste sua oues significantes, interius lupi raptores, quos ex fructibus eorum debemus agnoscere. Isti prima fronte uidentur esse de  numero nostro, sed non sunt de numero nostro. Si enim de numero nostro essent, nobiscum mansissent. Quantum autem ceperunt assumere impietatem, illud quod occultabatur in illis aperitur, et dolus omnis fit omnibus manifestus. Inueniuntur autem infirme fidei homines, et qui diuinas lectiones nesciant, et secum eos in perditionem precipitant, dissipantes et uituperantes Patrum disciplinas, et reliquas sanctas Scripturas ad suam perditionem, quos debemus preuidere, et a quibus multum cauere, ne in malitia sua aliqui occupati concidant de sua firmitate: »Exacuerunt enim linguam suam quasi serpentes, et uenenum in labiis habent quasi aspides .« De his hec Propheta clamauit.

 III. Talis nobis Eutices emersit quondam presbyter et archimandrites, qui quasi nostre religionis sectam sapiebat, et hanc preferebat; Nestorii autem impietatem confirmabat, et succingebatur pro Nestorio militare in pugna, que contra Nestorium parabatur. Trecentorum autem decem et octo sanctorum Patrum de fide expositionem factam, et sancte memorie Cyrilli epistolam scriptam ad Nestorium, uel ad similes eius quibus omnes assenserunt, tentaui euellere, antiquam impii ualentini et Apollinaris reparans sectam, et non timuit preceptum ueri Dei dicentis: »Quicunque scandalizauerit unum de pusillis istis, expedit ei ut mola asinaria alligetur collo eius, et demergatur in profundum maris .« uerecumdiam autem omnem abiecit, et quam gerebat infidelitatis pelle excutiens in sancta synodo asserebat instanter dicens: Dominum Iesum Christum non oportere confiteri de duabus naturis post humanam susceptionem, cum a nobis unius substantie, et unius persone cognoscitur, neque carnem Domini cessentialem nobis subsistere tanquam ex nobis susceptam, et coadunatam Dei uerbo secundum substantiam. Sed dicebat uirginem quidem que eum genuit secundum carnem consubstantialem nobis esse. Ipsum autem Dominum non suscepisse ex ea carnem consubstantialem nobis, sed corpus Domini non esse quidem corpus hominis, humanum uero corpus esse quod est ex uirgine.

Iu. Sed ne multa dicens longam faciam epistolam,  olim quidquid egerimus, misimus ad beatitudinem uestram, quibus litteris docuimus, et presbyterio illum esse nudatum, quia sic captus est, et iussimus eum cum monasteriis nullam habere rationem, et exclusimus eum a communione nostra, ut Sanctitas uestra hoc cognoscens quod circa illum actum est, omnibus episcopis sub beatitudine uestra degentibus manifestare dignetur illius impietatem, ne nescientes aliqui quod ille sentiret quasi ad orthodoxum uel per litteras, uel per aliquam coniunctionem loquantur.



u.---Rescriptum Leonis pape ad Flauianum Constantinopolitanum episcopum contra Euticetis heresim.

    1. Quam ignorantia sanctarum Scripturarum  Euticen hereticum fecerit.
    2. Contra eos qui in duos filios dispensationis Dominice mysterium scindere moliuntur
    3. Contra eos qui passibilem diuinitatem unigeniti Filii Dei audent asserere.
    4. Contra eos qui in duas naturas Christi temperamentum uel confusionem argumentantur.
    5. Contra eos qui celestem aut alterius cuiusquam substantie existere formam serui quam ex nobis assumpsit insaniendo asserunt.
    6. Contra eos qui duas quidem ante adunationem naturas Deum delirant, unam uero post adunationem confingunt.


LEO episcopus FLAuIANO Constantinopolitano episcopo.

 Lectis dilectionis tue litteris quas miramur fuisse tam seras, et gestorum episcopalium ordine recensito, tandem, quid apud uos scandali contra integritatem fidei exortum fuisset, agnouimus, et que prius uidebantur occulta, nunc nobis reserata patuerunt. Quibus Eutices qui presbyterii nomine honorabilis uidebatur, multum imprudens et nimis imperitus ostenditur, ut etiam de ipso dictum 189 sit a Propheta: »Noluit intelligere ut bene ageret, iniquitatem meditatus est in cubili suo .« Quid autem iniquius quam impia sapere, et sapientioribus doctioribusque non credere? Sed in hanc insipientiam cadunt, qui cum ad cognoscendam ueritatem aliquo impediuntur obscuro,  non ad propheticas uoces, non ad apostolicas litteras, nec ad euangelicas auctoritates, sed ad semetipsos recurrunt. Sed ideo magistri erroris existunt, quia ueritatis discipuli non fuere. Quam enim eruditionem de sacris Noui et ueteris Testamenti paginis acquisiuit, qui nec ipsius quidem symboli initia comprehendit? Et quidem per totum mundum omnium regenerandorum uoce depromitur, istius adhuc senis corde non capitur. Nesciens igitur quid deberet de uerbi Dei incarnatione sentire, nec uolens ad promerendum intelligentie lumen in sanctarum Scripturarum latitudine laborare, illam saltem communionem et indiscretam confessionem sollicito apprehendisset auditu, qua fidelium uniuersitas profitetur credere se in Deum Patrem omnipotentem, et  in Iesum Christum Filium eius unicum Dominum nostrum, qui natus est de Spiritu sancto et Maria uirgine. Quibus tribus sententiis omnium fere hereticorum machine destruuntur. Cum enim Deus et omnipotens creditur, et Pater sempiternus, eidem Filius demonstratur in nullo a Patre differens, quia de Deo Deus, de omnipotente omnipotens, de eterno natus est ceternus. Non posterior tempore, non inferior potestate, non dissimilis gloria, non diuisus essentia. Idem uero sempiterni Genitoris Unigenitus sempiternus natus est de Spiritu sancto et Maria uirgine. Que natiuitas temporalis illi natiuitati diuine et sempiterne nichil minuit, nichil contulit, sed totam se reparando homini qui erat deceptus, impendit, ut mortem uinceret, et diabolum qui mortis  habebat imperium, sua uirtute destrueret. Non enim superare possemus peccati et mortis auctorem, nisi naturam nostram ille susciperet, et suam faceret, quem nec peccatum contaminare, nec mors potuit detinere. Conceptus quippe est de Spiritu sancto intra uterum matris uirginis, que ita illum salua uirginitate edidit, quemadmodum salua uirginitate concepit. Sed si de hoc Christiane fidei fonte purissimo sincerum intellectum haurire non poterat, quia splendorem perspicue ueritatis obcecatione sibi propria tenebrarat, doctrine se Euangelice subdidisset, et dicente Mattheo: »Liber generationis Iesu Christi, filii Dauid, filii Abraham ,« apostolice quoque predicationis expetisset instructum, et legens in Epistola ad Romanos: »Paulus seruus Iesu  Christi uocatus apostolus, segregatus in Euangelium Dei, quod ante promiserat per prophetas suos in Scripturis sanctis de Filio suo qui factus est ei ex semine Dauid secundum carnem ,« ad propheticas paginas piam sollicitudinem contulisset, et inuenisset promissionem Dei ad Abraham, dicentis: »In semine tuo benedicentur omnes gentes .« Sed ne de huius seminis proprietate dubitaret, secutus fuisset Apostolum dicentem: »Abrahe dicte sunt promissiones, et semini eius .« Non dicit in seminibus quasi in multis, sed quasi in uno, et semini tuo quod est Christus. Isaie quoque predicationem interiore apprehendisset auditu, dicentis: »Ecce uirgo in utero  concipiet, et pariet filium, et uocabitur nomen eius Emmanuel, quod est interpretatum nobiscum Deus .« Eiusdemque prophete fideliter uerba legisset: »Puer natus est nobis, filius datus est nobis, cuius potestas super humerum eius, et uocabitur nomen eius magni consilii Angelus, admirabilis, consiliarius, Deus fortis, princeps pacis, Pater futuri seculi .« Nec frustratorie loquens, ita uerbum diceret carnem factum, ut editus utero uirginis Christus haberet formam hominis, et non haberet materni corporis ueritatem. An forte ideo putauit Dominum nostrum Iesum non nostre esse nature, quia missus ad beatam Mariam angelus ait: »Spiritus sanctus superueniet in te, et uirtus Altissimi obumbrabit tibi. Ideoque et quod nascetur  ex te, sanctum uocabitur Filius Dei ,« ut quia conceptus uirginis diuini fuit operis, non de natura concipientis fieret caro concepti? Sed non ita intelligenda est illa generatio singulariter mirabilis, et mirabiliter singularis, ut per nouitatem Creatoris proprietas remota sit generis; fecunditatem enim uirgini Spiritus sanctus dedit, ueritas autem corporis sumpta de corpore est, et edificante sibi Sapientia domum »uerbum caro factum est, et habitauit in nobis ,« hoc est, in ea carne quam sumpsit ex homine, et quam spiritus uite rationalis animauit.

II. Salua igitur proprietate utriusque nature et in unam ceunte personam, suscepta est a maiestate humilitas, a uirtute infirmitas, ab eternitate mortalitas;  et ad resoluendum conditionis nostre debitum natura inuiolabilis nature est unita passibili, ut quod nostris remediis congruebat unus atque idem mediator Dei et hominum, homo Christus iehsu, et mori posset ex uno, et mori non posset ex altero. In integra ergo ueri hominis perfectaque natura uerus natus est Deus, totus in suis, totus in nostris. Nostra autem dicimus que in nobis ab initio Creator condidit, et que reparanda suscepit. Nam illa que deceptor intulit, et homo deceptus admisit, nullum habuere in Saluatore uestigium. Nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati, humana augens, diuina non minuens. Quia exinanitio illa qua se inuisibilis  uisibilem prebuit, et Creator ac Dominus omnium rerum unus uoluit esse mortalium, inclinatio fuit miserationis, non defectio potestatis. Proinde qui manens in forma Dei fecit et hominem, idem in forma serui factus est homo. Tenet ergo sine defectu proprietatem suam utraque natura, et sicut formam serui Dei forma non adimit, ita formam Dei serui forma non minuit. Nam qua gloriabatur diabolus hominem sua fraude deceptum diuinis caruisse muneribus et immortalitatis dote nudatum, duram mortis subiisse sententiam, seque in malis suis quoddam de preuaricatoris consortio inuenisse solatium, Deum quoque iustitie exigente ratione erga hominem quem in tanto honore condiderat,  propriam mutasse sententiam opus fuit secreti dispensatione concilii; ut incommutabilis Deus  primam erga nos pietatis sue dispensationem sacramento occultiore compleret, et homo diabolice iniquitatis uersutia actus, in culpam contra Dei propositum non periret.

III. Ingreditur ergo hec mundi infima Filius Dei de celesti sede descendens, et a paterna gloria non recedens, nouo ordine, noua natiuitate generatus. Nouo ordine, quia inuisibilis in suis, uisibilis factus est in nostris. Incomprehensibilis uoluit comprehendi; ante tempora manens, esse cepit ex tempore; uniuersitatis Dominus seruilem formam obumbrata maiestatis sue immensitate suscepit. Impassibilis  Deus non dedignatus est esse homo passibilis, et immortalis mortis legibus subiacere. Noua autem natiuitate generatus, quia inuiolata uirginitas concupiscentiam nesciuit, carnis materiam ministrauit. Assumpta est igitur de matre Domini natura, non culpa; nec in Domino Iesu Christo ex utero uirginis genito, quia natiuitas est mirabilis, ideo nostre est nature dissimilis; qui enim uerus est Deus, idem uerus est homo, et nullum est in hac unitate mendacium, dum inuicem sunt, et humilitas hominis, et altitudo deitatis. Sicut enim Deus non mutatur miseratione, ita homo non consumitur dignitate. Egit enim utraque forma cum alterius communione quod proprium est uerbo, scilicet, operante quod uerbi est, et quod carnis est carne exsequente. Unum horum  coruscat miraculis, aliud succumbit iniuriis, et sicut uerbum ab equalitate paterne glorie non recessit, ita caro naturam nostri generis non reliquit. Unus enim idemque est, quod sepe dicendum est uere Dei Filius, et uere hominis filius: »Deus, per id quod in principio erat uerbum, et uerbum erat apud Deum, et Deus erat uerbum ;« »homo, per id quod uerbum caro factum est, et habitauit in nobis ;« »Deus, per id quod omnia per ipsum facta sunt, et sine ipso factum est nichil ;« homo, per id quod factus est ex muliere, factus est sub lege. Natiuitas carnis manifestatio est humane nature. Partus uirginis diuine est uirtutis indicium. Infantia paruuli ostenditur humilitate cunarum. Magnitudo Altissimi  declaratur uocibus angelorum. Similis est rudimentis hominum, quem Herodes impius molitur occidere. Sed Dominus est omnium, quem magi gaudent suppliciter adorare. Iam cum ad precursoris sui Ioannis baptismum ueniret, nec lateret quod carnis uelamine tegeretur, uox Patris de celo intonans, dixit: »Hic est Filius meus dilectus, in quo mihi bene complacui .« Quem itaque sicut hominem diabolica tentat astutia, eidem sicut Deo angelica famulantur officia. Esurire, sitire, lascessere, atque dormire euidenter humanum est. Sed et de quinque panibus, quinque millia hominum satiare, et largiri Samaritane aquam uiuam cuius haustus bibenti prestat, ne ultra iam sitiat, et supra  dorsum maris plantis non subsidentibus ambulare, et elationes fluctuum increpata tempestate consternere, sine ambiguitate diuinum est. Sicut ergo  non eiusdem nature est flere miserationis affectu amicum mortuum, et eumdem remoto quatriduane aggere sepulture ad uocis imperium excitare rediuiuum, aut in ligno pendere, et in noctem luce conuersa omnia elementa tremefacere, aut clauis transfixum esse, et paradisi portas fidei latronis aperire, ita non eiusdem nature est dicere: »Ego et Pater unum sumus ,« et dicere: »Pater maior me est .« Quamuis enim in Domino Iesu Christo Dei et hominis una persona sit, alius tamen est unde contumelia, alius unde communis est gloria. De nostro  enim illi est minor Patre humanitas, de Patre illi est equalis cum Patre diuinitas.

Iu, u. Propter hanc unitatem persone in utraque natura intelligendam, et filius hominis legitur descendisse de celo, cum Filius Dei carnem de ea uirgine, de qua est natus, assumpserit. Et rursus Filius Dei crucifixus dicitur ac sepultus, cum hec non in diuinitate ipsa qua unigenitus consempiternus et consubstantialis est Patri, sed in nature humane sit infirmitate perpessus. Unde unigenitum Filium Dei crucifixum et sepultum omnes etiam in Symbolo confitemur secundum illud Apostoli: »Si enim cognouissent, nunquam Dominum maiestatis crucifixissent .« Cum autem ipse Dominus noster atque Saluator fidem discipulorum  suorum suis interrogationibus erudiret, »quem, inquit, dicunt homines esse Filium hominis?«  Cumque illi diuersas aliorum opiniones retexuissent, »uos autem, ait, quem me esse dicitis?« Ubi beatus Petrus diuinitus inspiratus, et confessione sua omnibus gentibus profuturus: »Tu es, inquit, Christus Filius Dei uiui .« Nec immerito beatus est pronuntiatus a Domino, et a principali petra soliditatem, et uirtutis traxit et nominis, qui per reuelationem Patris, eumdem et Filium Dei est confessus et Christum, quia unum horum sine alio receptum non proderat ad salutem. Sed equalis erat periculi Dominum Iesum Christum aut Deum tantummodo sine homine, aut sine Deo solum hominem credidisse. Post resurrectionem uero  Domini que utique ueri hominis fuit, quia alter non est resuscitatus, quam qui fuerat crucifixus, et mortuus, quid aliud quadraginta dierum mora gestum est, quam ut fidei nostre integritas ab omni caligine mundaretur? Colloquens enim cum discipulis suis, et cohabitans atque conuescens, et pertractari se diligenti curiosoque contactu ab eis quos dubietas perstringebat admittens. Ideo clausis ad discipulos ianuis introibat et flatu suo dabat Spiritum sanctum, et donato intelligentie lumine sanctarum Scripturarum occulta pandebat. Et rursus, idem uulnus lateris, fixuras clauorum, et omnia recentissime passionis signa monstrabat, dicens: »uidete manus meas et pedes, quia ego sum, palpate et uidete,  quia spiritus carnem et ossa non habet sicut me uidetis habere ,« ut cognosceretur in eo proprietas diuine humaneque nature indiuidua permanere, et ita sciremus uerbum non hoc esse quod carnem, ut unum Dei Filium et uerbum confiteremur et carnem. Quo fidei sacramento Eutiches iste nimium estimandus est uacuus, qui naturam nostram in unigenito Dei nec per humilitatem mortalitatis, nec per gloriam resurrectionis agnouit. Nec sententiam beati Pauli et euangeliste Ioannis expauit dicentes: »Omnis spiritus qui confitetur Iesum Christum in carne uenisse ex Deo est, et omnis spiritus qui soluit Iesum, ex Deo non est, et hic est Antichristus .« Quid autem est soluere 190 Iesum nisi humanam ab eo separare naturam,  et sacramentum fidei per quod saluati sumus imprudentissimis euacuare figmentis? Caligans uero circa naturam corporis Christi, necesse est ut etiam in passione eius eadem obcecatione desipiat. Nam si crucem Domini non putat falsam et susceptum pro mundi salute supplicium uerum fuisse non dubitat, cuius credit, agnoscat et carnem. Nec diffiteatur nostri corporis hominem quem cognoscit fuisse passibilem. Quoniam negatio uere carnis, negatio est etiam corporee passionis. Si enim Christianam suscepit fidem, et a predicatione Euangelii suum non auertit auditum, uideat que natura transfixa clauis pependerit in crucis ligno, et, aperto per militis lanceam latere crucifixi, intelligat unde sanguis et aqua effluxerint, ut Ecclesia Dei lauacro rigaretur et  poculo. Audiat beatum Petrum apostolum predicantem quod sanctificatio spiritus per aspersionem fiat sanguinis Christi. Nec transitorie legat eiusdem apostoli uerba dicentis: »Scientes quod non corruptibilibus argento et auro redempti estis de uana uestra conuersatione pristine traditionis, sed pretioso sanguine, quasi agni incontaminati, Iesu Christi. .« Beati quoque Ioannis apostoli testimonio non resistat dicentis: »Sed sanguis Iesu filii Dei emundat nos ab omni peccato ;« et iterum: Hec est uictoria que uincit mundum, fides nostra. Et quis est qui uincit mundum, nisi qui credit quoniam iehsu est Filius Dei? Hic est qui uenit per aquam et sanguinem iehsu Christus. Non in aqua solum, sed in aqua et sanguine. Et Spiritus  est qui testificatur quoniam Christus est ueritas. Quia »tres sunt qui testimonium dant: Spiritus, aqua, et sanguis, et hi tres unum sunt .« Spiritus utique sanctificationis, et sanguis redemptionis, et aqua baptismatis, que tria unum sunt, et indiuidua manent, nichilque eorum a sui connexione seiungitur. Quia catholica Ecclesia hac fide uiuit ac proficit, ut in Christo Iesu nec sine uera diuinitate humanitas, nec sine uera credatur humanitate diuinitas.

uI. Cum autem ad interlocutionem examinis uestri Eutyches responderit, dicens: Confiteor ex duabus naturis fuisse Dominum nostrum ante adunationem, post adunationem uero unam naturam confiteor;  miror tam absurdam tamque peruersam eius professionem nulla iudicantium increpatione reprehensam, et sermonem nimis insipientem, nimisque blasphemum ita omissum, quasi nichil quod offenderet, esset auditum, cum tam impie duarum naturarum ante incarnationem unigenitus Dei Filius fuisse dicatur quam nefarie, postquam uerbum caro factum est, natura in eo singularis asseritur; quod ne Eutyches ideo uel recte uel tolerabiliter estimet dictum, quia nulla nostra est sententia confutatus, sollicitudinis tue diligentiam commonemus, frater carissime, ut si per inspirationem misericordie Dei ad satisfactionem causa perducitur, imprudentia hominis imperiti etiam ab hac sensus sui macula per te purgetur. Quia quidem, sicut gestorum ordo patefecit, bene ceperat a sua persuasione  discedere cum ex uestra sententia coarctatus profiteretur se dicere quod ante non dixerat, et fidei acquiescere cuius prius fuisset alienus. Sed cum anathematizando impio dogmati uoluisset prebere consensum, intellexisset cum fraternitas uestra in sua manere perfidia, dignumque esse qui iudicium condemnationis exciperet. De quo si fideliter atque utiliter dolet, et quam recte mota sit episcopalis auctoritas, uel se reum cognoscat; uel si ad satisfactionis plenitudinem omnia que ab eo male sunt sensa, uiua uoce, et in presenti subscriptione damnauerit, non erit reprehensibilis erga correptum quantacunque miseratio. Dominus noster uerus et bonus pastor qui animam suam posuit pro ouibus suis , et qui uenit animas hominum saluare,  non perdere , imitatores nos uult esse sue pietatis, ut peccantes quidem iustitia cerceat, conuersos autem misericordia non repellat. Tunc enim demum fructuosissime fides uera defenditur quando etiam a sectatoribus suis opinio falsa damnatur. Ad omnem uero causam pie ac fideliter exsequendam fratres nostros Iulianum episcopum et Renatum presbyterum tituli sancti Clementis, sed et filium meum Hilarium diaconum uice nostra direximus. Quibus Dulcitium notarium nostrum, cuius fides nobis est sepe probata, sociauimus, confidentes affuturum diuinitatis auxilium, ut is qui errauerat, damnata sensus sui prauitate, saluetur. Data Idus Iunii, Asterio et Protogene consulibus, era CCCCLXXXuI.



uI.---Item eiusdem epistole ad Iulianum episcopum Censem.


Dilectissimo fratri IULIANO episcopo, LEO, etc.

Licet per nostros quos ab urbe pro fidei causa direximus plenissimas ad fratrem Flauianum litteras miserimus contra nimie impietatis errorem, tamen quia per filium nostrum Basilium diaconem scripta tue dilectionis accepimus que multum nobis catholici sensus feruore placuerunt, etiam hanc paginam que illis epistolis consonaret adiecimus, ut unanimiter atque constanter his qui Euangelium Christi corrumpere cupiunt resistatis; quoniam sancti Spiritus in nobis atque uobis una est eruditio eademque doctrina quam quicunque non recipit, non est  membrum corporis Christi, nec potest eo capite gloriari in quo naturam suam asserit non haberi. Quid autem prodest imprudentissimo seni Nestoriane hereseos nomine eorum lacerare opinionem quorum piissimam conuellere non potest fidem, cum quantum Nestorius a ueritate discessit deitatem uerbi ab assumpti hominis substantia separando tantum a recto tramite etiam iste deciscat qui unigenitum Dei Filium sic de utero beate uirginis predicat natum ut humani quidem corporis spiritualem gesserit, sed humane carnis ueritas uerbo unita non fuerit? De quo prodigio falsitatis, quis non uideat que opinionum monstra nascantur? Negator enim mediatoris Dei et hominum hominis Iesu Christi, necesse est ut multis impietatibus impleatur, eumque Apollinaris  sibi uindicet, aut ualentinianus usurpet, aut Manicheus obtineat, quorum nullus in Christo humane carnis credidit ueritatem. Qua utique non recepta, non solum quod secundum carnem atque animam rationalem qui erat in forma Dei manens, idem in forma serui homo natus denegat, sed etiam quod crucifixus est, et mortuus, ac sepultus, quodque die tertia surrexit, et quod ad dexteram Patris ad iudicandos uiuos et mortuos in eo corpore sit uenturus, in quo est iudicatus, abnuitur. Quia hec redemptionis nostre sacramenta uacuantur, si Christus ueram ueri hominis totamque naturam suscepisse non creditur. An quia manifesta erant signa diuina, falsa dicentur documenta corporea et testimonia utriusque nature ualebunt, ut creatura saluetur? Quid deitatis est, caro non  minuit; quod carnis est, deitas non peremit. Idem enim et sempiternus ex Patre, et temporalis ex matre in sua uirtute inuiolabilis, in nostra infirmitate passibilis. In deitate Trinitatis cum Patre et cum Spiritu sancto unius eiusdemque nature. In susceptione autem hominis non unius substantie, sed unius eiusdemque persone, ut idem esset diues in paupertate, omnipotens in abiectione, impassibilis in supplicio, in morte immortalis. Nec enim uerbum aut in carnem, aut in animam aliqua sui parte conuersum est, cum simplex et incommutabilis natura deitatis tota sit semper in sua essentia, nec damnum sui recipiens, nec augmentum, et sic assumptam naturam beatificans ut glorificata in glorificante permaneat. Cur autem inconueniens aut impossibile  uideatur ut uidelicet et caro et anima unus iehsu Christus, et unus Dei hominisque sit Filius, si caro et anima que dissimilium naturarum sunt, unam faciunt etiam sine uerbi incarnatione personam? cum multo facilius sit, ut hanc unitatem sui atque hominis deitati prestet potestas, quam ut eam in substantiis suis obtineat solius humanitatis infirmitas. Nec uerbum igitur in carnem, nec in uerbum caro mutata est, sed utraque in uno manet, et unus in utroque est, non diuersitate diuisus, non permistione confusus, nec alter ex Patre, alter ex matre, sedi dem aliter ex Patre ante omne principium, aliter de matre in fine seculorum, ut esset mediator Dei et hominum, homo iehsu Christus. In quo habitaret  plenitudo diuinitatis corporaliter, quia assumpti non assumentis prouectio est, »quod Deus illum exaltauit, et donauit illi nomen quod est super omne nomen, ut in nomine Iesu omne genuflectatur, celestium, terrestrium, et infernorum, et omnis lingua confiteatur quoniam Dominus iehsu Christus in gloria est Dei Patris .« In eo quod Eutyches in episcopali iudicio ausus est dicere, ante incarnationem duas in Christo fuisse naturas, post incarnationem autem unam necessarium fuerat, ut ad reddendum rationem professionis sue crebris atque sollicitis iudicum interrogationibus urgeretur, ne tanquam inane aliquid preterflueret, quod nonnisi de haustu ueneratorum dogmatum apparebat effusum. Arbitror enim talia loquentem hoc habere persuasum, quod  anima, quam Saluator assumpsit prius in celis sit commorata quam de uirgine nasceretur, eamque sibi uerbum in utero copularet. Sed hoc catholice mentes auresque non tolerant, quia nichil secum Dominus de celo ueniens nostre conditionis exhibuit. Nec animam enim que anterior exstitisset, nec carnem que non materni corporis esset, accepit. Natura quippe nostra non sic assumpta est, ut prius creata post assumeretur, sed ut ipsa assumptione crearetur. Unde quod in Origene merito damnatum est, qui animarum antequam corporibus insererentur, non solum uitas, sed et diuersas fuisse asserit actiones, necesse est, ut etiam in isto nisi maluerit sententiam abdicare, plectatur. Natiuitas enim Domini secundum carnem, quamuis habeat quedam propria quibus  humane conditionis initia transcendat, siue quod solus ex sancto Spiritu ab inuiolata uirgine sine concupiscentia est conceptus et natus, siue quod ita uisceribus matris est editus, ut et fecunditas pareret, et uirginitas permaneret, non alterius tamen nature erat eius quam nostra, nec alia illi quam ceteris hominibus anima est inspirata principio, que excelleret non diuersitate generis, sed sublimitate uirtutis. Nihil enim carnis sue habebat aduersum. Nec discordia desideriorum gignebat compugnantiam uoluntatum. Sensus corporei uigebant sine lege peccati et ueritas affectionum sub moderamine deitatis et mentis. Nec tentabatur illecebris, nec cedebat iniuriis. uerus homo uero unitus est Deo, nec secundum existentem prius animam deductus est celo,  nec secundum carnem creatus ex nichilo. Eamdem gerens in Deo uerbi Dei personam, et tenens communem nobiscum in corpore animaque naturam. Non enim esset Dei hominumque mediator, nisi Deus idemque homo in utroque unus esset et uerus. Incitat equidem nos ad latitudinem disserendi materie magnitudo, sed apud eruditionem tuam non est copia laborandum. Presertim iam cum per nostros ad fratrem Flauianum sufficientes litteras miserimus ad confirmandos animos non solum sacerdotum, sed etiam laicorum. Prestabit, ut credimus, misericordia Dei, ut absque cuiusque anime detrimento possint aduersum diaboli dolos et sana defendi et uulnerata  curari. Data Idus Iunii, Asterio et Protogene consulibus.



uII.---Ad Theodosium Augustum.

Cesari THEODOSIO religiosissimo et piissimo Augusto LEO papa Ecclesie catholice urbis Rome.

Quantum rebus humanis consulere prouidentia diuina dignetur, sollicitudo clementie uestre spiritu Dei incitata demonstrat, que in catholica Ecclesia nichil impacatum, nichil uult esse diuersum, quoniam fides, que non nisi una est, in nullo potest esse sui dissimilis.

Unde licet Eutyches quantum gestorum episcopalium ordo patefecit, imperite atque imprudenter errare detectus sit, debueritque a sua merito reprobabili persuasione discedere, quantum tamen pietas  uestra, que in honorem Dei religiosissime catholicam diligit ueritatem, apud Ephesum constituit synodale concilium 191 ut imperitus in quo nimis caligat, incalescat; fratres meos Iulianum episcopum, et Renatum presbyterum, et filium meum Hilarium diaconum misi, qui ad uicem presentie mee pro negotii qualitate sufficerent, et qui eum secum deferrent iustitie et benignitatis affectum, ut quia dubitari non potest que sit Christiane confessionis integritas, et totius erroris prauitas damnaretur; et resipiscens qui deuiauerat, si pro uenia supplicaret, sacerdotalis et beneuolentia subueniret. Cum in libello suo quem ad nos misit, hoc saltem sibi ad promerendam ueniam reseruauit ut correcturum se esse promitteret quidquid nostra sententia de his que male senserat improbasset.  Quid autem catholica Ecclesia uniuersaliter de sacramento Dominice incarnationis credat et doceat, ad fratrem et cepiscopum nostrum Flauianum plenius continent scripta que misi. Data Idus Iunii, Asterio et Protogene consulibus.



uIII.---Ad Pulcheriam Augustam.

LEO PULCHERIAE Auguste  .

Quantum presidii Dominus Ecclesie sue in uestra clementia prepararit multis sepe probauimus documentis, et quidquid nostris temporibus contra impugnatores catholice ueritatis industria sacerdotalis obtinet ad uestram maxime gloriam redundabit, dum, sicut a Spiritu sancto didicistis, illi per omnia potestatem uestram subiicitis, cuius munere et protectione regnatis. Unde quia contra integritatem  fidei Christiane dissensionem quamdam in Constantinopolitana ecclesia Eutyche auctore generatam fratris et cepiscopi nostri Flauiani relatione cognoui, ita ut totius cause species synodalium gestorum textus ostenderit, dignum glorie uestre est, ut error qui  de imperitia magis quam de uersutia natus est auferatur priusquam ullas sibi uires de consensu imprudentium, et pertinacia prauitatis acquirat, quia etiam ignorantia graues nonnunquam incidit lapsus, et plerumque in diaboli ruit foueas incauta simplicitas, per quam in supradicto subrepsisse intelligo spiritum falsitatis, ut dum estimat se religiosius de Filii Dei maiestate  sentire, si ei nature nostre ueritatem inesse non dicat totum illud, quod uerbum caro factum est unius atque eiusdem putet esse substantie. Sed quantum Nestorius a ueritate excidit, dum Christum qui de matre solum hominem asserit natum, tantum etiam hic a catholico tramite deuiat, qui de eadem uirgine non nostrum credit editam esse substantiam; nolens utique eam solius deitatis intelligi, ut quod in forma serui gessit, et quod nostri similis fuit atque conformis, quedam nostre nature fuerit imago, non ueritas. Nihil autem prodest Dominum nostrum beate Marie uirginis filium uerum perfectumque hominem dicere, si non illius generis homo creditur, cuius in Euangelio predicatur. Dicit enim Mattheus: »Liber generationis  Iesu Christi, filii Dauid, filii Abraham .« Sed ita humane originis ordinem sequitur, ut generationum lineas usque ad Ioseph, cui mater Domini erat desponsata, deducat. Lucas uero retrorsum successionum gradus relegens, ad ipsum humani generis principem rediit, ut Adam primum, et Adam nouissimum eiusdem ostendat esse nature. Potuerat quippe omnipotentie Filii Dei sic ad docendos homines apparere, quomodo et patriarchis, et prophetis in specie carnis apparuit cum aut luctamen iniit, aut sermonem conseruit, cum uel officia hospitalitatis habuit, uel etiam appositum cibum sumpsit. Sed ille imagines huius hominis erant iudicia cuius ueritatem ex precedentium Patrum stirpe sumendam significationes mystice  nuntiabant. Sed ideo sacramentum reconciliationis nostre ante tempora eterna dispositum mille implebant figure, quia nondum uenerat Spiritus sanctus in uirginem, nec uirtus Altissimi obumbrauerat ei, ut intra intemerata uiscera edificante sibi Sapientia domum, uerbum caro fieret, et forma Dei ac forma serui in unam conueniente personam Creator temporum nasceretur in tempore, et per quam facta sunt omnia, ipse inter omnia gigneretur. Nisi enim nouus homo factus in similitudinem carnis peccati nostram susciperet uetustatem, et consubstantialis Patri, consubstantialis esse dignaretur et matri, naturam sibi nostram solus a peccato liber uniret, sub iugo diaboli generaliter teneretur humana captiuitas, nec aliter possideremus  triumphantis uictoriam, si extra nostram esset confecta naturam. De hac autem participatione mirabile sacramentum nobis regenerationis indulsit, ut per ipsum Spiritum per quem Christus conceptus est et natus, etiam nos qui per concupiscentiam carnis sumus geniti, spirituali iterum origine nasceremur. Propter quod ab euangelista de credentibus dicitur: »Qui non ex sanguinibus, neque ex uoluptate carnis, neque ex uoluntate uiri, sed ex Deo nati sunt .« Cuius ineffabilis gratie particeps non est, nec potest filiorum Dei adoptionem consequi, quisquis a fide sua hoc quod nos principaliter saluat excludit. Unde multum doleo multumque contristor, quod hic qui ante de  humilitatis proposito laudabilis uidebatur, contra unicam spem nostram patrumque nostrorum uana nimis et stolida audet astruere. Qui dum uiderit insipientie sue sensum catholicis auribus displicere, reuocare se a sua opinione debuerat, nec ita Ecclesie presules commouere, ut damnationis sententiam mereretur accipere, quam utique si in sua sententia uoluerit permanere nullus poterit relaxare. Sedis enim apostolice moderatio hanc temperantiam obseruat, ut seuerius agat cum obduratis, et ueniam cupiat prestare correctis. Quia ergo multa mihi fiducia est de pietatis tue sincerissima fide, obsecro gloriam clementie tue, ut sicut sancto studio tuo catholica predicatio semper adiuta est, ita nunc quoque eius faueat libertati, quam forte ideo  permisit Dominus hac tentatione pulsari, ut quales intra Ecclesiam lateant, possit agnosci. Quorum plane non est negligenda curatio, ut nec episcoporum nos contristet amissio. Augustissimus uero et Christianissimus imperator cupiens quam celerrime turbata componi episcopali concilio quod Ephesi uult habere, nimium breue et angustum tempus indixit diem Kalendarum prestituendo conuentui, cum a tertio die Iduum Maiarum, quo serenitatis eius scripta suscepimus, maior pars reliqui sit temporis absumenda, ut profectio sacerdotum, qui negotio sufficiant, ualeat ordinari. Nam illud quod pietatis eius etiam me credidit debere interesse concilio, etiamsi secundum aliquod precedens exigitur exemplum, nunc tamen nequaquam possit  impleri, quia rerum presentium nimis incerta conditio tante urbis populis me abesse non sineret, et in desperationem quamdam animi tumultuantium mitterentur, si per occasionem cause ecclesiastice uiderer patriam et apostolicam Sedem uelle deserere. Quia igitur ad publicam hanc utilitatem pertinuisse cognoscitis, ut salua clementie uestre uenia caritati mee, et precibus ciuium non negarem in his fratribus meis quos uice mea misi, me quoque adesse cum ceteris estimate, qui secundum causam satis mihi ex gestorum serie, et ipsius de quo agitur professione patefactam euidenter, et plene quid seruandum esset, ostendi. Non enim de portiuncula fidei nostre que nimis lucide clarescat queritur, sed hoc stultissima resultatio audet incessere,  quod Dominus noster in Ecclesia neminem sexus utriusque uoluit ignorare. Siquidem ipsius catholici symboli breuis et perfecta confessio, que duodecim apostolorum totidem est signata sententiis, tam instructa sit munitione celesti, ut omnes hereticorum opiniones solo ipsius possint gladio detruncari. Cuius symboli plenitudinem, si Eutyches puro et simplici uoluisset corde concipere, in nullo a decretis Niceni concilii deuiaret, et hoc a sanctis Patribus intelligeret constitutum, ut contra apostolicam fidem, que non nisi una est, nullum se ingenium, nullum eleuaret eloquium. Sed ideo pro uestre pietatis consuetudine laborare dignemini, ut quod contra singulare sacramentum salutis humane  blasphema insipientia protulit, ab omnium animis repellatur. Ac si ipse qui in hanc tentationem incidit, resipiscat, ita ut per liberalem satisfactionem proprium damnet errorem, communio ei sui ordinis reformetur. Quod etiam sancto Flauiano episcopo me clementia tua scripsisse cognoscat, ut caritas non negetur, si error aboletur.



IX.---Ad Dioscorum Alexandrinum episc.

LEO DIOSCORO Ecclesie Alexandrine episcopo.

Quantum dilectioni tue Dominice caritatis impendamus affectum, ex hoc poteris approbare, quod tua firmius desideramus fundare initia, ne quid caritati tue ad perfectionem deesse uideatur, cum tibi specialis gratie merita, ut probauimus, suffragentur. Paterna igitur, et fraterna collatio debet  sanctitati tue esse gratissima, et a te taliter suscipi, quemadmodum a nobis eam intelligas proficisci. Unum enim nos sentire oportet et agere, ut sicut legimus, in nobis quoque »unum esse cor, et anima una « comprobatur. Cum enim beatissimus Petrus apostolicum a Domino acceperit principatum, et Romana Ecclesia in eius permaneat institutis, nefas est credere quod sanctus discipulus eius Marcus, qui Alexandrinam primus ecclesiam gubernauit, aliis regulis traditionum suarum decreta formauerit, cum de eodem fonte gratie unus spiritus fuerit, et discipuli, et magistri, nec aliud ordinatus tradere potuerit, quam quod ab ordinatore suscepit. Non ergo patimur, ut cum unius nos corporis et fidei fateamur in aliquo discrepemus, et  alia doctoris, alia discipuli instituta uideantur. Quod ergo a patribus nostris propensiore cura nouimus esse seruatum, a uobis uolumus custodiri, ut non passim diebus omnibus sacerdotalis uel leuitica ordinatio celebretur, sed post diem sabbati eius noctis in prima sabbati que lucescit exordia delegantur, in quibus his qui consecrandi sunt ieiunis, et a ieiunantibus sacra benedictio conferatur. Quod eiusdem obseruantie erit, si mane ipse Dominico die continuato sabbati ieiunio celebretur. A quo tempore precedentis noctis initia non recedunt quam ad diem resurrectionis, sicut etiam in Pascha Domini declaratur pertinere non dubium est. Nam preter auctoritatem consuetudinis quam ex apostolica  nouimus uenire doctrina, etiam sacra Scriptura manifestat, quod cum apostolum Paulum et Barnabam ex precepto Spiritus sancti Euangelium mitterent ad predicandum, »ieiunantes et orantes imposuerunt eis manus ,« ut intelligamus quanta et dantium et accipientium deuotione curandum sit, ne tante benedictionis sacramentum negligenter uideatur impletum. Et ideo pie et laudabiliter apostolicis morem gesseris institutis, si hanc ordinandorum sacerdotum formam per ecclesias, quibus Dominus preesse te uoluit, etiam ipse seruaueris, ut his qui consecrandi sunt, nunquam benedictiones, nisi in die resurrectionis Dominice tribuantur, cui a uespera sabbati initium constat ascribi, et tantis diuinarum dispositionum mysteriis  consecratum, ut quidquid est a Domino insignius constitutum in huius diei dignitate sit gestum. In hac mundus sumpsit exordium. In hac per resurrectionem Christi, et mors interitum, et uita accepit initium. In hac apostoli a Domino predicandi in omnibus gentibus Euangelii tubam sumunt, et ferendum uniuerso mundo sacramentum regenerationis accipiunt. In hac, sicut beatus Ioannes euangelista testatur, congregatis in unum discipulis ianuis clausis, cum ad eos Dominus introisset, »insufflauit et dixit: Accipite Spiritum sanctum, quorum remiseritis peccata, remittuntur eis, et quorum detinueritis, detenta erunt .« In hac denique promissus a Domino apostolis Spiritus sanctus aduenit, ut celesti quadam regula  insinuatum, et traditum nouerimus in illa die celebranda nobis esse 192 mysteria sacerdotalium benedictionum, in quo collata sunt omnia dona gratiarum. Ut autem omnibus obseruantia nostra concordet, illud quoque uolumus custodiri ut cum solemnior festiuitas conuentum populi numerositatis indixerit, et ad eam tanta multitudo conuenit quam recipi basilica simul una non possit, sacrificii oblatio indubitanter iteretur, ne his tantum admissis ad hanc deuotionem qui primi aduenerint uideantur ii qui post modum confluxerint non recepti, cum plenum pietatis atque rationis sit, ut quoties basilicam in qua agitur presentia noue plebis impleuerit, toties sacrificium subsequens offeratur. Necesse est autem ut quedam pars populi sua deuotione priuetur, si  unius tantum misse more seruato sacrificium offerre non possint, nisi qui prima diei parte conuenerint. Studiose ergo dilectionem tuam et familiariter admonemus, ut quod nostre consuetudini ex forma paterne traditionis insedit, tua quoque cura non negligat, ut omnia nobis ex fide et actibus congruant. Propter quod remeanti filio nostro Possidonio presbytero hanc ad fraternitatem tuam epistolam dedimus perferendam qui nostris processionibus atque ordinationibus frequenter interfuit, et toties admissus quid in omnibus apostolice auctoritatis teneremus, agnouit. Data Kalendis Iuliis.



X.---Ad Ephesinam synodum secundam, in qua prouocat episcopos Eutychetis blasphemias condemnare.

LEO episcopus sancte synodo que apud Ephesum  conuenit.

Religiosa excellentissimi principis fides, sciens ad suam gloriam maxime pertinere si intra Ecclesiam catholicam nullius erroris germen exsurgeret, hanc reuerentiam diuinis detulit institutis, ut ad sancte dispositionis effectum auctoritatem apostolice Sedis adhiberet, tanquam ab ipso beatissimo Petro cuperet declarari quid in eius confessione laudatum sit, quando dicente Domino: »quem me esse dicunt homines filium hominis?«  uarias quidem diuersorum opiniones discipuli memorarunt. Sed cum ab eis quid ipsi crederent quereretur, princeps apostolorum plenitudinem fidei breui sermone complexus: »Tu es, inquit, Christus Filius Dei  uiui ;« hoc est, Tu qui es uere filius hominis, idem uere es Filius Dei uiui. Tu, inquam, uerus in deitate, uerus in carne, et salua gemine proprietate nature, utrumque unus. Quod si Eutyches intelligenter ac uiuaciter crederet, nequaquam ab huius fidei tramite deuiaret, propter quam ei respondetur a Domino: »Beatus es Simon Bar Iona, quia caro et sanguis non reuelauit tibi, sed Pater meus qui est in celis.« Et ego dico tibi: »Quia tu es Petrus, et super hanc petram edificabo Ecclesiam meam, et porte inferi non preualebunt aduersus eam .« Nimis autem a compage huius edificationis alienus est, qui beati Petri confessionem non capit, et Christi Euangelio contradicit. Ostendens se nullum unquam studium cognoscende  ueritatis habuisse, et superfluo honorabilem uisum qui nulla auctoritate cordis ornauit canitiem senectutis. uerum quia etiam talium non est negligenda cura, pie ac religiose Christianissimus imperator habere uoluit episcopale concilium, ut pleniore iudicio omnis possit error aboleri, fratres nostros, Iulianum episcopum, Renatum presbyterum, et filium nostrum Hilarium diaconem, et cum his Dulcitium notarium probate nobis fidei misi, qui uice mea sancto conuentui uestre fraternitatis intersint, et communi uobiscum sententia, que Domino sint placitura, constituant. Hoc est ut primitus pestifero errore damnato, etiam de ipsius qui imprudenter errauit, restitutione tractetur: si tamen doctrinam ueritatis amplectens sensus hereticos  quibus imperitia eius fuerat irretita plene aperteque propria uoce et subscriptione damnauerit. Quod etiam in libello quem ad nos miserat est professus, spondens per omnia nostram secuturum se esse sententiam. Acceptis autem fratris et cepiscopi nostri Flauiani litteris plenius ad eum de his que ad nos uidetur retulisse rescripsimus, ut abolito hoc, qui natus uidebatur errore, in laudem et gloriam Dei per totum mundum una sit fides, et una eademque confessio, »et in nomine Iesu omne genu flectatur celestium, terrestrium, et infernorum et omnis lingua confiteatur quia Dominus iehsu Christus in gloria est Dei Patris .« Data Idus Iunii, Asterio et Protogene uiris clarissimis consulibus, era qua supra.



XI.---Ad Constantinopolitanos.


LEO episcopus et sancta synodus que in urbe Roma conuenit, clero et plebi consistenti Constantinopoli.

Licet de his que in concilio sacerdotum apud Ephesum gesta memorantur, multos nos meror afficiat, eo quod sicut consonans fama dispersit, et ipso rerum monstratur effectu, nec iustitie illic moderatio, nec fide est seruata religio, uestre tamen deuotionis pietate gaudemus, et in sancte plebis acclamationibus, quarum ad nos exempla delata sunt, omnium uestrorum probamus affectum; quia et uiuit ac permanet apud bonos filios optimi patris iusta dilectio, et catholice doctrine eruditionem in  nulla patimini parte corrumpi. Non dubie enim sicut uobis Spiritus sanctus reserauit Manicheorum confederantur errori, qui ab unigenito Dei Filio, uerum et nostre nature hominem negant esse susceptum, omnesque eius corporeas actiones simulatorii uolunt fuisse phantasmatis. Cui impietati ne in aliquo preberetis assensum, iam per filium meum Epiphanium, et Dionysium Romane Ecclesie notarios cohortatoria ad dilectionem uestram scripta direximus, quibus confirmationem quam expetistis ultro prebuimus, ut nos paternam uobis curam non dubitetis impendere, ac modis omnibus laborare, ut, auxiliante misericordia Dei, omnia que ab imperitis et ab insipientibus excitata sunt scandala destruantur. Nec quisquam sibi audeat de sacerdotali  honore blandiri qui potuerit in exsecrandi sensus impietate conuinci. Nam si uix in laicis tolerabilis uidetur inscitia, quanto magis in eis qui presunt; nec excusatione est digna, nec uenia, maxime cum etiam defendere peruersarum opinionum commenta presumunt, et in consensum suum, aut errore, aut gratia insanabiles quosque traducunt. Separentur huiusmodi a sanctis membris corporis Christi, neque sibi catholica libertas infidelium iugum patiatur imponi. Extra enim donum diuine gratie et extra sacramentum habendi sunt salutis humane, qui, negantes naturam nostre carnis in Christo, et Euangelio contradicunt, et symbolo reluctantur, nec sentiunt se in hoc preruptum sua obcecatione deduci, ut nec in passionis Dominice, nec in resurrectionis  ueritate consistant; quia utrumque in Saluatore uacuatur, si in eo nostri generis caro non creditur. In quibus isti ignorantie tenebris, in quo hactenus desidie torpore iacuere, ut nec audita discerent, uel lectione cognoscerent, quod in Ecclesia Dei in omnium ore, tam consonum est, ut nec ab infantium linguis ueritas corporis et sanguinis Christi inter communionis sacramenta fidei taceatur? Quia in illa mystica distributione spiritalis alimonie hoc impartitur, ut accipientes uirtutem celestis cibi in carnem ipsius qui caro nostra factus est, transeamus. Unde et ad confirmationem caritatis uestre que laudabili fide inimicis ueritatis obnititur, apte atque opportune sermone affectuque apostoli utar et dicam. Propterea et ego audiens fidem uestram que est  in Christo Iesu, et dilectionem in omnes sanctos, non cesso gratias agens pro uobis, memoriam uestri faciens in orationibus meis, ut Deus Domini nostri Pater glorie det uobis spiritum sapientie et reuelationis, in agnitione eius illuminatos oculos cordis uestri, ut sciatis que est spes uocationis eius, que diuitie, glorie, hereditatis eius in sanctis eius, et que sit supereminens magnitudo uirtutis eius in nobis qui credidimus secundum operationem potentie uirtutis eius quam operatus est in Christo; suscitans illum a mortuis, et constituens illum ad dexteram suam in celestibus supra omnem principatum, et potestatem, et uirtutem, et dominationem, omne nomen quod nominatur, non solum in hoc seculo,  sed in futuro, et omnia subiecit sub pedibus eius, et ipsum dedit caput supra omnem Ecclesiam, que est corpus ipsius, plenitudo eius qui omnia in omnibus adimplet . Dicant hi aduersarii ueritatis quanto omnipotens Pater uel secundum quam naturam Filium suum super uniuersa prouexerit? uel cui substantie cuncta subiecerit? deitas enim uerbi par in omnibus, et consubstantialis est Patri, et sempiterne atque intemporaliter una eademque potentia est genitoris et geniti. Creator quippe omnium naturarum, quoniam »per ipsum omnia facta sunt, et sine ipso factum est nichil ,« superest omnibus que creauit, nec unquam Creatori suo non fuerunt subiecta que condidit. Cui proprium, et sempiternum est, nec aliunde quam de  Patre, nec aliud esse quam Pater est. Huic si addita est potestas, si illustrata dignitas, si exaltata sublimitas, minor erat prouehente qui creuit, nec habebat diuitias eius nature cuius indiguit largitate. Sed talia sentientem in societatem suam Arius rapit, cuius peruersitati multum hec suffragatur impietas, negans uerbo Dei humanam inesse naturam, ut, dum humilitatem in Dei maiestate fastidit, aut falsatam in Christo asserat imaginem corporis, aut omnes actiones eius, passionesque corporeas deitatis potius fuisse quam carnis. Quodlibet autem defendere audeat prorsus, insanum est, quia nec pietas fidei, nec ratio recipit sacramenti, ut aliquid passa sit deitas, aut in ullo mentita sit ueritas. Impassibilis igitur Dei Filius, Deus cui cum Patre,  et Spiritu sancto, una incommutabilis Trinitatis essentia, hoc quod est esse perpetuum est, in ea plenitudine temporis que sempiterno consilio fuerat prestituta, et prophetica dictorum atque gestorum significatione promissa, factus filius hominis, non sue conuersione substantie, sed nostre assumptione nature »uenit querere et saluare quod perierat .« uenit autem non locali accessu, nec monitione corporea tanquam presens factus unde abfuisset, aut illinc recessurus unde uenisset, sed uenit per hoc quod erat uisibile, et communione cernentibus declarandus, humanam scilicet carnem atque animam in uisceribus uirginis matris accipiens, ut manens in forma Dei, formam serui sibimet  et similitudinem peccati carnis uniret, per quam non minueret diuina humanis, sed augeret humana diuinis. Talis enim erat omnium a primis ducta genitoribus causa mortalium, ut originali peccato transeunte per posteros nullus penam damnationis euaderet, nisi uerbum caro fieret, et habitaret in nobis, in ea scilicet natura que nostri et sanguinis esset et generis. Propter quod dicit Apostolus: »Sicut per unius delictum in omnes homines in condemnationem, sic et per unius iustitiam in omnes homines ad iustificationem. Sicut enim per inobedientiam unius hominis peccatores constituti sunt multi, ita et per unius hominis obedientiam iusti constituentur multi .« Et iterum: »Quia enim per hominem mors, et per hominem  resurrectio mortuorum, et sicut in Adam omnes moriuntur, ita in Christo omnes uiuificabuntur .« Hi utique omnes qui licet in Adam sunt nati, in Christo tamen inueniuntur renati, habentes fidei testimonium, et de iustificatione gratie et de communione nature, quam qui susceptam ab unigenito Dei Filio in utero Dauidice uirginis diffitetur, ab omni sacramento Christiane religionis alienus est; et nec sponsam agnoscens, nec sponsam intelligens, nuptiali non potest interesse conuiuio. Caro enim Christi uelamen est uerbi, quo omnis qui Christum confitetur, integre induitur. Erubescens autem illud, et quasi indignum refutans, nullum 193 ex eo habebit ornatum; ac licet se regio inserat festo, sacrisque se epulis importunus immisceat,  discretionem tamen regis fallere improbus conuiua non poterit, sed sicut ipse Dominus protestatus est, »tolletur ligatis manibus et pedibus, et mittetur in tenebras exteriores, ubi erit fletus et stridor dentium .« Unde quicunque in Christo non confitetur corpus humanum, nouerit se mysterio incarnationis indignum, nec eius sacramenti habere consortium, quod Apostolus predicat dicens: »quia membra sumus corporis de carne eius et ossibus eius. Propter hoc relinquet homo patrem et matrem, et adherebit uxori sue et erunt duo in carne una .« Et exponens quid per hoc significetur, adiecit: »Sacramentum hoc magnum est. Ego autem dico in Christo et in Ecclesia .« Ab ipso ergo principio generis  humani, Christus est denuntiatus in carne uenturus. In qua, sicut dictum est, et erunt duo in carne una. Utique duo sunt Deus et homo, Christus et Ecclesia, que de sponsi carne prodeunt, quando ex latere crucifixi manante sanguine et aqua sacramentum redemptionis et regenerationis accepit. Ipsa est enim noua conditio creature humane, que in baptismate non indumento uere carnis, sed contagio damnate uetustatis exuitur, ut efficiatur homo corpus Christi, quia et Christus corpus est hominis. Unde non Deum tantum dicimus Christum sicut heretici Manichei, nec hominem tantum sicut heretici Photiani, nec ita hominem ut aliquid ei desit quod ad humanam certum est pertinere naturam, siue animam  siue mentem rationabilem, siue carnem quam non de femina sumpsit, sed factam de uerbo in carnem conuerso atque mutato, que tria falsa et uana Apollinistarum hereticorum tres partes uarie protulerunt. Nec dicimus quod beata uirgo Maria hominem sine deitate conceperit, qui creatus a Spiritu sancto, postea sit susceptus a uerbo, quod Nestorium predicantem merito iusteque damnauimus. Sed dicimus Christum Dei Filium Deum uerum natum de Deo Patre, sine ullo initio temporis, eumdemque hominem uerum natum de matre, hominem certa plenitudine temporis, nec eius humanitatem qua maior est Pater minuere aliquid eius nature a qua equalis est Patri. Hoc autem utrumque unum est Christus qui uerissime dixit, et secundum Deum:  Ego et Pater unum sumus; et secundum hominem: Pater maior me est. Hanc fidem, dilectissimi, ueram et indissolubilem, que sola ueros efficit Christianos, quamque, ut intelligimus et probamus pio studio, et laudabili amore defenditis, perseueranter tenete, et constanter asserite. Et quoniam oportet uos post diuinum auxilium etiam catholicorum principum gratiam promereri, humiliter et sapienter exposcite, ut petitioni nostre qua plenariam indici synodum postulamus, clementissimus imperator dignetur annuere, quo citius adiuuante misericordia Dei, et sanis fortitudo augeatur, et morbidis, si curari acquiescant, medicina prestetur.



XII.---Ad Theodosium Augustum.

LEO episcopus et sancta synodus que in urbe  Roma conuenit, THEODOSIO Augusto.

Litteris clementie uestre quas dudum ad beati Petri apostoli sedem pro catholice fidei amore misistis, tantam fiduciam sumpsimus defendende, per uos ueritatis et pacis, ut in causa tam simplici, tamque minuta, nichil putaremus posse existere quod noceret, presertim cum ad episcopale concilium quod haberi apud Ephesum precepistis tam instructi sint missi, ut si scripta que uel ad sanctam synodum uel ad Flauianum episcopum detulerunt, episcoporum publicari auribus Alexandrinus permisisset antistes. Ita manifestatione purissime fidei quam diuinitus inspiratam et accepimus et tenemus, omnium congressionum strepitus quieuisset, ut nec imperitia ultra desiperet, nec occasionem nocendi  emulatio reperiret. Sed dum priuate cause religionis exercentur obtentu, commissum est impietate paucorum quod uniuersam Ecclesiam uulneraret. Comperimus enim non incerto nuntio, sed fidelissimo rerum que geste sunt, narratore Hilario diacono nostro qui uix ne subscribere cogeretur, effugit, conuenisse ad synodum plurimos sacerdotes, quorum utique frequentia collationi et iudicio profuisset, si is qui sibi locum principalem uindicabat, sacerdotalem moderationem custodire uoluisset, ut, sicut moris est, omnium sententiis ex libertate prolatis, id tranquillo et equo constitueretur examine quod et fidei congrueret, et errantibus subueniret. In ipso autem iudicio non omnes qui conuenerant  interfuisse cognouimus. Nam alios reiectos, alios didicimus intromissos, qui pro supradicti sacerdotis arbitrio impiis subscriptionibus captiuas manus dederant, et nociturum statui scirent, nisi imperata fecissent. Talemque ab ipso prolatam esse sententiam, ut dum homo unus impetitur, in omnem ecclesiam seuiretur. Quod nostri ab apostolica Sede directi adeo impium et catholice fidei contrarium esse uiderunt, ut ad consentiendum nulla potuerint oppressione compelli, constanterque in eadem synodo, ut decuit, fuerunt protestati nequaquam id quod constituebatur Sedem apostolicam recepturam; quoniam reuera omne Christiane fidei sacramentum  a temporibus uestre pietatis excinditur, nisi hoc scelestissimum facinus quod cuncta  sacrilegia excedit, aboleatur. Quia uero diabolica nequitia subtiliter fallit incautos, et ita quorumdam imprudentiam per similitudinem pietatis illudit, ut pro salubribus persuadeat nocitura, remouete, quesumus, aurem a uestre pietatis conscientia in periculum religionis et fidei. Quod secularibus negotiis legum uestrarum equitate conceditur in rerum diuinarum pertractione prestare, ut Christi Euangelio uim non inferat humana presumptio. Ecce, Christianissime et uenerabilis imperator, cum consacerdotibus meis implens erga reuerentiam clementie uestre sinceri amoris officium, cupiensque uos placere per omnia Deo, cui pro uobis ab Ecclesia supplicatur, ne ante tribunal Christi Domini rei de silentio iudicemur. Obsecramus coram unius deitatis  inseparabili trinitate, que tali facto leditur, cum ipsa uestri sit custos et auctrix imperii, et coram sanctis angelis Christi, ut omnia in eo statu manere iubeatis, in quo fuerunt ante omne iudicium, donec maior ex toto orbe sacerdotum numerus congregetur. Nec alieno peccato patiamini uos grauari, quia quod necesse est nos dicere, ueremur ne cuius religio dissipatur, indignatio prouocetur. Pre oculis habete et tota mentis acie reuerenter accipite beati Petri gloriam et communes cum ipso omnium apostolorum coronas, cunctorumque martyrum palmas, quibus alia non fuit causa patiendi, nisi confessio uere diuinitatis et uere humanitatis in Christo. Cui sacramento quia impie nunc a paucis imprudentibus obuiatur, omnes partium ecclesie nostrarum, omnes  mansuetudini uestre cum gemitibus et lacrymis supplicant sacerdotes, ut qui et nostri fideliter reclamarunt, et eisdem libellum appellationis Flauianus episcopus dedit, generalem synodum iubeatis intra Italiam celebrari, que omnes offensiones ita aut repellat aut mitiget, ne aliquid ultra sit, uel in fide dubium, uel in caritate diuisum. Conuenientibus utique orientalium prouinciarum episcopis, quorum si qui superati minis atque iniuriis a ueritatis tramite deuiarunt, salutaribus remediis in integrum reuocentur, ipsique, quorum est causa durior si consiliis melioribus acquiescant, ab Ecclesie unitate non discedant. Quam autem post appellationem interpositam hoc necessarie postuletur,  canonum Nicee habitorum decreta testantur, que a totius mundi sunt sacerdotibus constituta, queque subter adnexa sunt. Fauete catholicis uestro more parentumque uestrorum, date defendende fidei libertatem, quam salua clementie uestre reuerentia, nulla uis, nullus poterit mundanus timor auferre. Cum enim Ecclesie causa statum regni uestri agamus et salutis, ut prouinciarum uestrarum quieto iure potiamini, defendite contra hereticos inconcussum Ecclesie statum, ut et uestrum Christi dextera defendatur imperium. Data III Idus Octobris, Asterio et Protogene uiris clarissimis consulibus, era qua supra.



XIII.---Ad Pulcheriam Augustam.

LEO episcopus et sancta synodus que in urbe Roma conuenit, PULCHERIAE Auguste.

 Si epistole que in fidei causa ad pietatem uestram directe sunt, per nostros clericos peruenissent, certum est remedium uos his rebus que contra fidem facte sunt, aspirante uobis Domino, prestare potuisse. Quando sacerdotibus, quando Christiane religioni aut fidei defuistis? Sed cum ad mansuetudinem uestram adeo non potuerint peruenire qui missi sunt, ut ad nos uix unus illorum Hilarius diaconus noster fugiens sit reuersus, iteranda scripta credidimus, ut ualidiores preces nostre esse mereantur, ipsorumque qui ad clementiam uestram non peruenerunt exempla subiecimus: amplioribus uos obtestationibus obsecrantes, ut quanto acerbiora facta sunt, quibus pro sede regia uos conuenit contrahere, tanto maiore gloria curam eius in qua  excellitis religionis habeatis, ne catholice fidei integritas ulla humanarum concertationum occasione uioletur. Que enim congregata apud Ephesinam synodum sopienda et sananda pacis remedia credebantur, hec non solum in maiora pacis dispendia, sed  etiam in ipsius fidei qua Christiani sumus, excidia processerunt. Et ii quidem qui missi sunt, quorumque unus uim Alexandrini episcopi sibi omnia uindicantis effugiens, rerum gestarum nobis ordinem fideliter nuntiauit, reclamauerunt in synodo sicut oportuit unius hominis non tam iudicio quam furori, protestantes ea que per uim metumque gererentur sacramentis Ecclesie et ipsi symbolo ab apostolis instituto preiudicare non posse, nec se ab ea fide  ulla iniuria separandos quam plenissime expositam atque digestam a sede beati apostoli Petri ad sanctam synodum detulissent. Cuius recitatio poscentibus episcopis non sit admissa, uti scilicet remota ea fide que patriarchas, prophetas, apostolos, et martyres coronauit, generatio Iesu Christi Domini nostri secundum carnem, et uere mortis ac resurrectionis eius confessio  solueretur. Scripsimus de hac re, ut potuimus, ad gloriosissimum principem, et, quod est maximum, Christianum. Cuius epistole pariter exempla subiecimus, ut fidem qua renatus per Dei gratiam regnat, nulla sineret nouitate corrumpi. Quoniam Flauianus episcopus in nostra omnium communione persistit, atque hoc quod factum est sine consideratione iustitie et contra  omnium canonum disciplinam ratum haberi ratio nulla permittit. Et quia dissensionis scandalum non abstulisset Ephesina synodus, sed auxisset, habendi intra Italiam concilium et locus constitueretur, et tempus omnibus querelis et preiudiciis partis utriusque suspensis, quo diligentius uniuersa que offensionem generauerant, retractentur, et absque uulnere fidei, absque religionis iniuria, in pacem Christi redeant, sint sacerdotes, et soli auferantur errores. Quod ut obtinere mereamur probatissime nobis fidei pietas tua, que labores Ecclesie semper adiuuit, supplicationem nostram apud clementissimum principem siue specialiter a beatissimo Petro apostolo legationem commissam dignetur asserere,  ut priusquam ciuile hoc exitiale bellum intra Ecclesiam hoc conualescat, redintegrande unitatis copiam Deo auxiliante concedat, sciens imperii sui uiribus profuturum quidquid catholice libertati benigna ipsius fuerit 194 dispositione collatum. Data pridie Idus Octobris, Asterio et Protogene uiris clarissimis consulibus, era qua supra.



XIu.---Ad eamdem.

LEO episcopus PULCHERIAE Auguste, etc.

Gaudere me plurimum et exsultare in Domino pietatis tue scripta fecere, quibus euidenter ostenditur quantum catholicam diligas fidem, et quantum hereticum detesteris errorem. Heresis quippe est nimis impia, et Euangelio ueritatis inimica que non portionem aliquam ledere, sed ipsa religionis  Christiane conatur fundamenta conuellere, negans sempiterni Patris Filium sempiternum de utero beate uirginis matris ueram carnem nostre sumpsisse nature; et eos damnatione percellens qui ab euangelica et apostolica fide nullo deduci errore potuerunt, illudque frustra pretendens quod Nicene synodi fidem teneat, cuius eum constat esse alienum gloriosissima Augusta. Unde quia non deserit Ecclesiam suam diuina protectio, dicente Domino: »Ecce ego uobiscum sum omnibus diebus usque ad consummationem seculi ,« eodemque opere et tempore spiritus Dei et clementie uestre sollicitudinem et curam nostri cordis accendit, ut de remediis procurandis, eadem utrique cuperemus, que  prius poposci. Nunc quoque instantius peto, maiore utens fiducia deprecandi, posteaquam presidium uenerande exhortationis accipi, sperans affuturam misericordiam Dei, ut cooperante uestra clementia, pestiferi erroris possit morbus auferri: ut quidquid ipse inspirante atque auxiliante potuerit salubriter fieri, cum uestre fidei laude peragatur, quoniam res humane aliter tute esse non possunt, nisi que ad diuinam confessionem pertinent, et regia et sacerdotalis defendat auctoritas. Data decimosexto Kalendas Aprilis, ualentiniano Augusto septimo, et Anieno uiris clarissimis consulibus, era CCCCLXXXuIII.



Xu.---Ad Martianum et Faustum presbyteros.

LEO episcopus MARTIANO FAUSTOque presbyteris.

Bonorum operum et spiritualium studiorum Deum  auctorem esse non dubium est, qui quorum incitat mentes adiuuat actiones. Quod nobis presenti experimento euidenter apparuit. Si quidem inter discretarum spatia longinqua regionum unum sumpserint corda nostra consilium, ut quod a nobis desiderabatis, eo uobis tempore quo epistole uestre mittebantur, occurrerit. Si tamen dilectioni uestre tradi scripta nostra potuere, que non solum apostolice Sedis auctoritate, sed etiam sancte synodi que ad nos frequens conuenerat, unanimitate directa sunt, ut in his quantam curam totius Ecclesie habeamus, appareat, hortando scilicet omnium fidelium mentes et clementissimorum principum presidia ad defensionem fidei postulando, quorum pios et catholicos  animos non diffidimus opem atque auctoritatem suam iustis petitionibus prestituros, quo citius, auxiliante Domino, perniciosa heresis et dudum sanctorum Patrum auctoritate damnata que nuper Ephesi male adiuta est, auferatur. Interim uero det operam quantum fieri potest uestra dilectio ut omnibus Ecclesie filiis innotescat, quod impium sensum secundum doctrinam euangelicam et apostolicam predicamus. Quia licet plene que semper fuisset, atque esset catholicorum sententia scripserimus, tamen nunc quoque ad confirmandas omnium mentes non parum exhortationis addidimus. Memor enim sum me sub illius nomine presidere, cuius a Domino Iesu Christo est glorificata confessio, et cuius fides omnes quidem hereses destruit, sed  maxime impietatem presentis erroris expugnat; et intelligo mihi aliud non licere quam ut omnes conatus meos ei cause in qua uniuersalis Ecclesie salus infestatur, impendam. Ne autem aliqua negligentie occasione scripta nostra ad uos non potuerint peruenire, exemplaria eorumdem nunc mittenda credidimus, ut nullo modo fidei quam defendimus, predicatio nostre notitie subtrahatur. Data decimo sexto Kalendas Aprilis, ualentiniano Augusto uII et Ameno u consulibus.



XuI.---Ad Theodosium Augustum.

LEO episcopus THEODOSIO Augusto, etc.

Omnibus quidem uestre pietatis epistolis inter eas sollicitudines quas pro fide patimur spem nobis securitatis maximam prestitistis Nicenum commendando  concilium, adeo ut ab illo, sicut sepe iam scribitis, non patiamini sacerdotes Domini deuiare. Sed ne aliquid in preiudicium catholice defensionis uiderer egisse de ordinatione eius qui Constantinopolitane ceperit ecclesie presidere, nichil interim in alterutram partem temere rescribendum putaui, non dilectionem negans, sed manifestationem catholice ueritatis exspectans. Quod equanimiter ferat, obsecro, uestra clementia, ut cum talem se erga fidem catholicam qualem cupimus, approbarit, de sinceritate ipsius copiosius et securius gaudeamus. Ne uero aliqua illum de nostro animo mordeat sinistra suspicio, occasionem totius difficultatis amoueo, nec aliquid exigo quid aut arduum uideatur aut dubium, sed ad id quod nullus catholicorum refutet inuito.  Noti enim sunt per uniuersum mundum atque manifesti qui ante nos, siue Greca, siue Latina lingua in catholice ueritatis predicatione fulserunt, ad quorum scientiam atque doctrinam quidam etiam nostre etatis cedunt, de quorum scriptis par et multiplex profertur instructio. Que sicut Nestorianam heresim destruxit, ita etiam hunc qui nunc repullulat abscidit errorem. Relegat itaque sollicite que a sanctis Patribus incarnationis Dominice fides fuerit custodita semperque similiter predicata, et sancte memorie Cyrilli Alexandrini episcopi epistolam qua Nestorium corrigere et sanare uoluit, prauas predicationes ipsius arguens et euidentius fidem Nicene diffinitionis exponens, quanquam ab eo missam  apostolice Sedis scrinia susceperant, precedentium sensui perspexerit consonantem, Ephesine etiam synodi gestare censent, quibus contra Nestorii impietatem et a sancte memorie Cyrillo inserta, et allegata sunt de incarnatione Domini catholicorum testimonia sacerdotum. Non aspernetur etiam meam epistolam recensere, quam pietati Patrum per omnia concordare reperiet. Cumque a se hoc quod eidem profuturum sit expeti desiderarique cognouerit, catholicorum sententiis toto corde consentiat. Ita ut sinceram communionis fidei professionem absolutissima subscriptione coram omni clero et uniuersa plebe declaret, apostolice Sedi et uniuersis Domini sacerdotibus atque ecclesiis publicandam, ut, pacificato per unam fidem mundo, possimus omnes dicere  quod angeli nato de Maria uirgine Saluatore cecinerunt: »Gloria in excelsis Deo, et in terra pax hominibus bone uoluntatis .« Quia uero et nos et beati Patres nostri, quorum doctrinam et ueneramur et sequimur, in unius fidei concordia sumus, sicut prouinciarum omnium protestantur antistites, agat clementie uestre deuotissima fides, ut quamprimum ad nos Constantinopolitani episcopi, qualia debent probati et catholici sacerdotis scripta perueniant, aperte scilicet, atque dilucide protestantia, quod si quis de incarnatione uerbi Dei aliud aliquid credat aut asserat quam catholicorum omnium et mea professio protestatur, hunc a sua communione secernat, ut ei fraternam in Christo caritatem merito possimus impendere. Ut autem salubribus curis  uelocior pleniorque, auxiliante Domino, per uestre clementie fidem prestetur affectus, ad pietatem uestram fratres et cepiscopos nostros Abundium et Asterium, sed et Basilium et Senatorem presbyteros, quorum mihi deuotio est probata, direxi, per quos que nostre forma sit fidei manifestatis instructionibus quas misimus, possitis dignanter agnoscere, ut si Constantinopolitanus antistes in eamdem confessionem toto corde consentit, securi  de ecclesiastica pace letemur, neque aliud residere uideatur ambiguum, ut de superfluis forsitan suspicionibus laboremus. Sin uero aliqui a puritate nostre fidei atque Patrum auctoritate dissentiunt, concilium uniuersale intra Italiam sicut synodus que ob hanc causam Rome conuenerat, mecum petit, clementia  uestra concedat, ut in unum conuenientibus omnibus his qui aut ignorantia, aut timore prolapsi sunt correctionis remediis consulatur, nec cuiquam ultra sit liberum ita Nicene synodi facere mentionem, ut eius fidei inueniatur esse contrarius. Quoniam uniuerse et Ecclesie et uestro hoc imperio profuturum est, si unus Deus, et una fides, unum sacramentum salutis humane, unius totius mundi confessione teneatur. Data decimo septimo Kalendarum Augusti.



XuII.---Ad Pulcheriam Augustam.

LEO episcopus PULCHERIAE Auguste.

Gaudeo fidei clementie uestre quod religiosum studium dignanter impenditis, ut pax ecclesiastica renouetur, que eorumdem dissensionibus uidetur  esse turbata. Debetur enim hoc uestre specialiter glorie, ut ablatis omnibus scandalis que contra catholicam fidem inimicus excitauerat, una eademque sit per totum mundum confessio ueritatis, que facilius certiusque reparabitur si prauorum sensuum nulla semina, nulla uestigia relinquantur. Quod tamen mearum partium est, preterire non debeo, ut scilicet quid de incarnatione Filii Dei a Constantinopolitane episcopo teneatur agnoscam, presertim cum in ordinatione ipsius dura precesserint, taliaque ad nos debuerit scripta dirigere que illum a contagione huius qui nuper emersit erroris alienum euidenter ostenderent. Optans itaque securam cum eo habere concordiam, gratiamque illi fraterne caritatis impendere, scribere ei interim distuli non dilectionem  negans, sed manifestationem catholice ueritatis exspectans. Simplex enim est atque absolutum, quod posco, ut, remoto longarum disputationum labore, sancte memorie Cyrilli Alexandrini episcopi epistole quam ipse ad Nestorium miserat, acquiescat, in qua et errorem Nestorii arguit et fidem Nicene definitionis exposuit, et epistole mee que ad sancte recordationis Flauianum episcopum est directa, consentiat. Quibus uigilanter inspectis, Constantinopolitanus antistes repudiandum sibi quod ausa est contra puram et singularem fidem imperita insipientia definire, incunctanter agnoscat; quia et mea et sanctorum Patrum de incarnatione Domini consors et per omnia et una confessio est. Quam si quis estimauerit non sequendam, ipse se a compage  catholice ueritatis abscindet, cum tamen nos ut in integrum omnia reuocentur optemus. Ad effectum uero salubrium dispositionum uelocius obtinendum, fratres et cepiscopos meos Abundium et Asterium, sed et Basilium et Senatorem presbyteros probatissimos uiros misi, qui clementie uestre formam fidei secundum doctrinam uenerabilium Patrum predicamus, offerent, et remotis circumlocutionibus, quibus obscurari ueritas solet, quid de incarnatione Filii Dei a totius orbis probatis sacerdotibus defensum fuisset, ostenderent. Quos post diuinam gratiam sancto uestre pietatis auxilio dignum est adiuuari, ne in totius Ecclesie perturbationem imprudens precedat contentio, cum correctione adhibita omnes oporteat in unius confessionis redire concordiam:  a qua si forsitan ab aliquibus discrepatur, uniuersale concilium sacerdotum haberi intra Italiam clementia uestra annuente iubeatur; quo remota arte fallendi, tandem pateat quid altiore tractatu aut cerceri debeat, aut sanari. Data tertio decimo Kalendas Augusti, ualentiniano Augusto uII et Ameno uiris clarissimis consulibus, era qua supra.





195 XuIII.---Pulcherie Auguste per Theosticum magistrianum.

Religiosam clementie uestre sollicitudinem, quam catholice fidei indesinenter impenditis per omnia recognosco; et Deo gratias ago, quod tantam uniuersalis Ecclesie curam habere uos uideo, ut quod  iustitie et beneuolentie congruere arbitror confidenter insinuem, quo celerius que propitio Christo pietatis uestre studio irreprehensibilem hactenus gesta sunt ad gratulandum perducantur effectum. Quod ergo synodum Chalcedonensem haberi clementia uestra precepit cum a me ut in Italia haberetur mansuetudo uestra retineat postulatum, ut omnes nostrarum partium conuocati antistites, si securitas temporis suppeteret conuenirent, adeo tamen non aspernanter accepi, ut binos de cepiscopis meis et compresbyteris ordinarem, qui uicem meam implere sufficerent, datis ad uenerabilem synodum congruentibus scriptis quibus fraternitas aduocata cognosceret quam formam seruare in hac diiudicatione deberet, ne ulla temeritas aut fidei regulis, aut canonum  statutis, aut benignitatis remediis obuiaret. Sicut enim a principio huius cause frequentissime scripsi, hanc inter discordes sensus et carnales emulationes moderationem uolui custodiri, ut integritati quidem fidei nichil euelli, nichil liceret apponi, ad unitatem uero pacemque redeuntibus remedium uenie prestaretur. Quia tunc operum diaboli potentie destruuntur, cum ad Dei et proximi dilectionem hominum corda reuocantur. Sed quam contraria tunc his monitis atque obseruationibus meis acta sint multum est explicare; nec opus est epistolari pagina comprehendi, quod in illo Ephesino non iudicio, sed latrocinio potuit perpetrari. Ibi primates synodi nec resistentibus sibi fratribus nec consentientibus preceperunt, cum ad infringendam catholicam  fidem, et ad exsecrabilem heresim roborandam alios priuilegio honoris exuerint, alios consortio impietatis infecerint, seuiores profecto in eos, quos persuadendo ab innocentia separabant, quam in illos, quos beatos confessores persequendo faciebant. uerumtamen quia tales sibi maxime sua iniquitate nocuerunt, et maioribus uulneribus diligentior est adhibenda medicina, nullis unquam epistolis definiui etiam talibus si resipiscerent ueniam denegandam. Et quamuis incommutabiliter inimicissimam Christiane religioni heresim detestemur, ipsos tamen si corrigantur, et digna se satisfactione purificent, ab ineffabili misericordia Dei non iudicamus alienos, sed potius cum gementibus gemimus,  cum flentibus flemus, et sic utimur iustitia commotionis, ut non amittamus remedia caritatis. Quod sicut pietas uestra cognoscit non uerbis solis promittitur, sed etiam factis docetur. Siquidem pene omnes qui in consensum presidentium aut traducti fuerant, aut coacti resistendo, quod statutum fuerat ab illis, et condemnando quod scripserant perpetuam culpe abolitionem et apostolice pacis gratiam sunt adepti. Si ergo clementia uestra propositum nostrum considerare dignetur, probabit in eo concilio cuncta gessisse, ut sine cuiusquam anime detrimento hereseos tantum obtineretur exstinctio, et ob hoc circa auctores seuissimorum turbinum quiddam consuetudinis minuisse, ut ad indulgentiam postulandam compunctione aliqua  possit eorum tarditas excitari. Qui etsi post illud iudicium suum tam impium quam iniustum non sunt catholice fraternitati ita honorabiles ut fuerunt, suas tamen adhuc obtinent sedes, et episcopatus sui honore potiuntur aut per ueram et necessariam satisfactionem pacem Ecclesie recepturi, aut si heresim  tuebuntur, professionis sue merito iudicandi. Data tertio decimo Kalendas Augusti Helpidio u. C. consul.



XIX.---Ad Faustum, Martinum, etc.

LEO episcopus, FAUSTO, MARTINO, PETRO, MANOHELI, IOB, ANTIOCHO, ABRAHAMO, THEODORO, PIENTIO, EUSEBIO, HELPEDIO, PAULO, ASTERIO et CHARASO, presbyteris et archimandritis, et IACOBO diacono et archimandrite.

 Causa fidei in qua salus Christiana consistit multa me sollicitudine laborare compellit, metuentem ne prauitas que in suis fuerat amputanda principiis processu temporis et pertinacior fiat et latior. Nam, cum clementissimus imperator talia ad nos scripta direxit, quibus sollicitudinem suam pro pace uniuersalis Ecclesie demonstraret, et ipse Constantinopolitanus episcopus, et ii qui eumdem consecrarant, preter id quod ad ordinem noui antistitis pertinebat, nichil nobis de compressis uel abdicatis erroribus indicarunt, quasi in illa ecclesia nullum scandalum, nulla exstitisset offensio; aut non precipue fuerint ordinati ad meritum demonstrandum, si aliena a se que catholicorum sensibus sunt aduersa docuisset.  Ne ergo quod inter longinquas regiones accidere solet, ut nimias dilationes tenderent ueritatis examina, fratres et cepiscopos nostros Habundium et Asterium, sed et Basilium et Senatorem, presbyteros, probatissimos uiros et probatissimum principem cum sufficienti paternarum auctoritatum instructione direxerimus. Quos in omnibus, fratres karissimi, diligentia ac sollicitudine uestra cupimus adiuuari, ut impietas que cecis ausibus in exitialia abrupta processit, simplices quosque decipiendi ulterius non habeat potestatem, cum aptiore medicina etiam illis cupiamus per correctionis remedia subueniri, qui aut imperitia sunt lapsi, aut errore traducti. Et ideo uos qui iustificamini per fidem, qui catholicam diligitis ueritatem, et de singulari  sacramento salutis humane per Spiritum sanctum estis edocti, collaborate nobiscum, et quanta potestis deuotione id agite, ut falsitate destructa, et fidei soliditate defensa, secura per totum mundum Dei pace potiamur. Data decimo sexto Kalendas Augusti, ualentiniano, et Augusto uI, et Anieno, uiris clarissimis consulibus era qua supra.



XX.---Ad Martianum Aug.

LEO MARTIANO Augusto.

Sanctum clementie uestre studium quo ad reparationem pacis ecclesiastice synodum habere uoluistis adeo libenter accepi, ut quamuis eam fieri intra Italiam poposcissem, et aptius exspectari tempus optassem, quo scilicet plurimi possent episcopi  etiam de longinquis prouinciis euocari, mox tamen ut mihi pietatis uestre scripta sunt tradita: et Bonifacium de compresbyteris meis ab urbe direxerim, et de episcopis fratrem meum Paschasium de Sicilia fecerim nauigare, qui uicem meam sufficienter implerent, datis per eosdem epistolis ad eos qui legationem ante susceperant, ut ipsi quoque predictis adimplendas partes mee presentie iungerentur. Unde quamuis nimis arctus dies synodo fuerit constitutus, spero tamen affuturum Omnipotentis auxilium, quo omnes ualeant ad prefinitum tempus occurrere, et unanimiter cum sancte fraternitatis assensu que uniuersali Ecclesie congruant, definire. Compressa enim uel remota inquietudine ac prauitate paucorum facile firmabitur probanda concordia, si in eam  fidem, quam euangelicis et apostolicis predicationibus declaratam per antiquos Patres nostros accepimus et tenemus, omnium corda concurrant, nulla penitus disputatione cuiusquam retractationis admissa, ne per uanam fallacemque uersutiam aut infirma uideantur aut dubia que in ipso lapide angulari Christo fundata sunt et sine fine mansura. Hoc nobis indesinenter orantibus, ut a sacramento singularis fidei nemo inueniatur alienus, sed damnata impietate hereseos nullum de perditione cuiusquam catholica Ecclesia sentiat detrimentum. Quod autem pietatem uestram de his per quos meas misi epistolas obsecraui, nunc quoque simili fiducia precor, ut uice mea acturos commendatos per omnia habere dignemini, quo facilius et diligentius  que optimo fidei uestre ordinata sunt studio salubri impleantur affectu. Data quarto decimo Kalendas Augusti, Adelphio uiro clarissimo consule.



XXI.---Ad eumdem.

LEO episcopus MARTIANO Augusto, etc.

Quamuis per Constantinopolitanos clericos ad pietatem uestram ante rescripserim, sumptis tamen clementie uestre litteris per uirum illustrem prefectum urbis, filium meum Tatianum, magnam materiam gratulationis accepi, quia studiosissimos uos ecclesiastice pacis agnoui. Cui sancto desiderio digne equitate confertur, ut quem statum esse cupitis religionis, eumdem habeatis et regni. Nam inter principes Christianos spiritu Dei confirmante concordiam,  gemina per totum mundum fiducia roboratur, quia profectus caritatis et fidei utrorumque armorum potentiam insuperabilem facit, ut propitiato per unam confessionem Deo, simul et heretica falsitas et barbara destruatur hostilitas, gloriosissime imperator. Aucta igitur per imperialem amicitiam spe celestis auxilii confidentius pietatem uestram pro sacramento salutis humane incitare presumo, ne cuiusquam procaci impudentisque uersutia, quasi de incerto quid sequendum sit sinatis inquiri. Et cum ab euangelica apostolicaque doctrina, nec uno quidem uerbo liceat dissidere, aut aliter de Scripturis diuinis sapere quam beati Apostoli et patres nostri didicere atque docuerunt, nunc demum  indisciplinate moueantur et impie questiones, quas olim mox ut eas per apta sibi corda diabolus excitauit, per discipulos ueritatis Spiritus sanctus exstinxit. Nimis autem iniquum est, ut per paucorum insipientiam ad coniecturas opinionum et bella reuocemur, tanquam reparata disceptatione tractandum sit, utrum Eutyches impie senserit, et utrum impie Dioscorus iudicarit, qui in sancte memorie Flauiani condemnatione se perculit, et simpliciores quosque ut in eamdem ruinam prouoluerentur impegit, quorum multis iam, ut cognouimus, ad satisfactionis remedia conuersis, et ueniam de inconstanti trepidatione poscentibus, non cuiusmodi sit fides tractandum est, sed eorum precibus qualiter annuendum. Unde piissime sollicitudini uestre  quam de indicenda synodo habere dignamini per legationem que confestim ad dementiam uestram Deo annuente perueniet, quidquid ad cause utilitatem arbitror pertinere, plenius atque opportunius suggeretur. Data nono Kalendas Maii, Adheiesio uiro clarissimo consule, era qua supra.



XXII. Ad eumdem.

LEO episcopus MARTIANO Augusto.

Poposceram quidem a gloriosa clementia uestra, ut synodum quam ad reparandam orientalis Ecclesie pacem, a nobis etiam petitam necessariam iudicastis aliquantisper differri ad tempus opportunius iuberetis, ut liberioribus ab omni perturbatione animis, illi quoque episcopi quos hostilitatis metus detinet conuenirent. Sed quia pio studio humanis  negotiis diuina preponitis, et rationabiliter ac religiose regni uestri uiribus creditis profuturum, si nulla sit in sacerdotum sensibus dissonantia, nulla sit in Euangelii predicatione discordia, ego etiam uestris dispositionibus non renitor, optans ut omnium cordibus catholica fides, que non potest nisi una esse, firmetur. A cuius integritate et Nestorius antea, et nunc Eutyches diuersis quidem callibus, sed impietate non impares deuiarunt, abominandi prorsus persuasionibus suis quas contra sinceri, ueri, luminis fontem de cenosis lacubus diabolice falsitatis hauserunt. Prior itaque synodus Ephesina Nestorium cum dogmate suo 196 merito iusteque damnauit, et quisquis in illo errore perstitit ad nullius potest spem remedii pertinere. Sequens uero in predicta  ciuitate non possum uocare concilium, quod in euersionem fidei fuisse constat agitatum, quodque uestra clementia amore ueritatis catholicis affutura aliud statuendo quassauit, gloriosissime imperator. Unde per ipsum Dominum nostrum Iesum Christum, qui regni uestri est auctor et rector, obtestor et obsecro clementiam uestram, ut in presenti synodo fidem quam beati Patres nostri ab apostolis sibi traditam predicarunt non patiamini quasi dubiam retractari, et que olim maiorum sunt auctoritate damnata rediuiuis non permittatis conatibus excitari. Illudque potius iubeatis, ut antique Nicene synodi constituta, remota hereticorum interpretatione, permaneant. Nec me quodque, ut uoluit  uestra clementia, ab illo credatis abesse concilio, cum in his fratribus quos direxi, id est, Paschasiano et Lucentio episcopis, Bonifacio et Basilio presbyteris, sed et fratre meo Iuliano, quem eorum uolui esse participem, etiam mea sit estimanda penitentia. Quos auxiliante Christo ita iacturos esse confido, ut ea que Domino nostro placeant, decernantur, accedente pietatis uestre studio, quod et paci prosit et religioni sit custodia ueritatis. Data uI Kalendas Iunii, Adelphio uiro clarissimo consule, era qua sup.



XXIII. Ad eumdem.

LEO episcopus MARTIANO Augusto.

Multam mihi fiduciam scribendi ad clementiam uestram et littere uestre, quas ueneranter accepi, et  cepiscopi mei reuertentes Constantinopoli prebuerunt, non sola assertione uerborum, sed ipsis operum effectibus demonstrantes, ad defensionem catholice fidei diuinum in uobis uigere presidium. Quo utique non solum Ecclesie status, sed etiam uestri robur munitur imperii, ut merito eius exspectetis protectionem, cuius colitis ueritatem, gloriosissime imperator. Nam, ut fratris mei Anatholii citius manifestaretur integritas, et olim damnati erroris rediuiuus assertor locum in Christi Ecclesia non haberet, ut catholici episcopi, quos nuper hereticorum persecutio degrauare non potuit ab iniustis reuocarentur exsiliis, atque reliquiis beate memorie Flauiani digno honore susceptis, impietatem suam condemnator eius agnosceret, uestre uirtutis titulus,  uestre pietatis est fructus; cui confido etiam aliarum insignia accumulanda palmarum. Ut sicut Constantinopolitana Ecclesia recepta apostolice fidei libertate letatur, ita omnes regni uestri prouincie emundatas se a diabolici dogmatis contagione glorientur. Ut ergo precedentibus litteris indicaui, fratres meos Lucensem episcopum et Basilium presbyterum qui sollicitudinis mee partes possint implere direxi, fauori eos pietatis uestre in omnibus, que sunt agenda commendans. Nam cum et fratris mei Anatolii scriptis et nostrorum sermone cognouerim multos de his qui apud Ephesum Dioscori factione compulsi, de stabilibus statutis penitendum prebuere consensum inconstantie sue ueniam postulare, et communionem catholicam per satisfactionem correctionis expetere  non fuit talium negligenda conuersio, qui non proprio sensu, sed impii presumptoris impulsu in hec incidisse noscuntur, in quibus liberum non habuere iudicium. Ne itaque resipiscentium desideria mora longior fatigaret, uel incuriosa facilitas temere aliquos et sine discretione susciperet, iniunctum est ab apostolica Sede directis ut in consortium sue deliberationis accito Constantinopolitane urbis antistite et pestilentie contagia non admittantur, et sanitatis remedia non negentur. Que industria in omnibus que nequiter gesta sunt emendandis celerem, iuuante Domino, consequetur effectum, si reparationi pacis ecclesiastice opem suam uestra pietas dignetur adiungere: ut uobis in terra regnantibus et Dei  regnum intra uos honore mereamini, et catholicam fidem nulla falsitas uiolet, nulla heresis inquietet, nec cuiquam liceat doctrinam euangelicam deserere et sacerdotali honore gaudere. Synodum uero fieri, ut meminit uestra clementia etiam ipsi poposcimus, sacerdotes prouinciarum omnium congregari presentis temporis necessitas nulla ratione permittit, quoniam ille prouincie de quibus maxime sunt euocandi, inquietante bello, ab ecclesiis suis eos non patiuntur abscedere. Unde oportuniori tempore propitiato Domino cum firmior fuerit restituta securitas, iubeat uestra clementia reseruari. De qua re plenius inter cetera apud pietatem uestram poterunt allegare quos misi. Data u Idus Iunii, Adelphio uiro clarissimo consule, era qua supra.



XXIu.---Ad Anatolium episcopum.


    1. De fide eius scriptis missis probata.
    2. De his qui metu in heresim lapsi sunt, ut si conuersi fuerint recipiantur.
    3. De nominibus hereticorum ad altare non recitandis.
    4. De commendatione Iuliani episcopi, uel eorum clericorum qui Flauiano episcopo in fide adheserunt.


CAP. I. LEO episcopus ANATOLIO episcopo.

Gaudemus in Domino et in dono gratie ipsius gloriamur, qui sicut dilectionis tue litteris et fratrum nostrorum, quos Constantinopolim miseramus, relatione cognouimus, sequacem euangelice eruditionis ostendit, ut per sacerdotis probabilem fidem merito presumamus, quod tota Ecclesia eidem credita  est ne rugam cuiusquam sit erroris habitura uel maculam, dicente Apostolo: »Despondi enim uos uni uiro uirginem castam exhibere Christo ;« illa enim uirgo Ecclesia, sponsa unius uiri Christi, que nullo se patitur errore uitiari, in qua societatem tue dilectionis amplectimur, et gestorum que sumpsimus seriem necessariis  munitam subscriptionibus approbauimus. Ut ergo inuicem dilectionis tue animus nostris confirmaretur alloquiis, filios nostros Casterium presbyterum, Patricium et Asclepiadem diaconos, qui ad nos tua scripta detulere cum epistolis nostris, post uenerabilem diem festi paschalis emisimus, indicantes nos, ut supra diximus, de Constantinopolitane ecclesie pace gaudere, cui hanc curam semper impendimus, ut  eam nulla uelimus hereticorum fraude uiolari.

II. De fratribus uero quos in epistolis tuis et legatorum nostrorum relatione communionis nostre cupidosesse cognouimus, eo quod doleant se contra potentiam, contraque terrores non tenuisse constantiam in alieno scelere prebuisse consensum, cum ita eos formido turbasset, ut in damnationem catholici atque innocentis antistitis, et in receptionem detestabilis prauitatis trepido famularentur obsequio. Illud quidem quod presentibus et agentibus nostris constitutum est approbamus, ut suarum interim ecclesiarum essent communione contenti, sed cum legatis nostris, quos misimus, participata tecum sollicitudine uoluimus disponatur, quatenus hi qui plenis  satisfactionibus male gesta condemnant, et accusare magis se eligunt quam tueri pacis et communionis nostre unitatem letantur. Ita ut digno prius anathemate que contra fidem catholicam sunt recepta damnentur; aliter enim in Ecclesia Dei, que corpus est Christi, nec rata sunt sacerdotia, nec uera sacrificia, nisi in nostre proprietate nature uerus nos pontifex reconciliat, uerus inmaculati agni sanguis emundat, licet in Patris sit dextera constitutus, in eadem tamen carne quam sumpsit ex uirgine sacramentum propitiationis exsequitur, dicente Apostolo: »Christus iehsu qui mortuus est, imo qui et resurrexit, qui est in dextera, qui etiam interpellat pro nobis .« Neque enim potest in aliquo benignitas nostra reprehendi cum satisfacientes recepimus  quos doluimus esse deceptos. Nec aspere igitur communionis nostre gratia deneganda est, nec temere largienda, quia sicut plenum pietatis est oppressis caritatem Dominicam redhiberi, ita iustum est omnia perturbationis auctoribus imputari.

III. De nominibus autem Dioscori, Iuuenalis, et Eustatii adsacrum altare recitandis, dilectionem tuam hoc decet custodire quod nostri ibidem constituti faciendum esse dixerunt, quodque honorande sancto Flauiano memorie non repugnet, et a gratia tua Christiane plebis animos non auertat. Nam iniquum nimis est atque incongruum eos qui innocentes et catholicos sua persecutione uexarunt, sanctorum nominibus sine discretione misceri, condemnatam impietatem non deserentes ipsi se sua prauitate  condemnant quos conuenit aut percelli pro perfidia, aut laborare pro uenia.

Iu. Fratrem uero et cepiscopum nostrum Iulianum uel clericos qui sancte memorie Flauiano fidelibus officiis adheserunt, dilectioni quoque tue uolumus adherere, ut quem fidei sue meritis uiuere apud Dominum nostrum nouimus in te sibi eum presentem agnoscant; illudque dilectionem tuam nosse uolumus fratrem et cepiscopum nostrum Eusebium, qui causa fidei multa discrimina laboresque tolerauit, nobiscum interim demorari et in nostra nunc communione persistere, cuius ecclesiam tua sollicitudine uolumus esse defensam, ut nichil eodem absente depereat, et nullus ei in aliquo preiudicare presumat, donec  cum litterarum nostrarum ad uos prosecutione perueniat, et ut maior circa te uel nostra uel totius Christiane plebis affectio prouocetur hoc quod ad dilectionem tuam scripsimus, in omnium uolumus notitiam peruenire, ut qui Deo non deseruiunt de confirmata apud te pace Sedis apostolice gratulentur. De ceteris uero causis atque personis dilectio tua litteris quas per nostras accipiet, plenius instruetur. Data Idus Aprilis, era qua supra.



XXu.---Ad Natholium episcopum Constantinopolitanum

LEO episcopus ANATHOLIO episcopo.

Diligentiam necessarie sollicitudinis quam fraternitas tua in dirigendis ad nos litteris exsequitur, approbamus, et acceptis per filium nostrum Olimpium  paganis tuis sacerdotalem in te curam uigere sentimus, cui nos quoque quantum Dominus dat posse non desumus, exorantes dilectionem tuam, ut quia tempus laboris indicimus in sancta uigilantia perseueres, donec dextera Domini faciat uirtutem, et sub pedibus Ecclesie sue conterat tentatorem. Consolatur etenim nos per omnia preparata diuinitus clementissimi principis fides, quem in eo rursus sicut oportuit sum cohortatus alloquio, ut impiissimorum latronum ausibus districtiore constantia faciat obuiari, quos nefas est tantum de suo fauore presumere ut etiam apud Constantinopolim audeant insanire. Sed hoc eis ideo diuine prouidentie ratione permittitur, ut magis ac magis quo spiritu agitentur appareat, ne dubitari possit in quantam  essent audaciam prorupturi, si post damnationem impiissime heresis disceptandi contra fidem acciperent potestatem, ut quantum in ipsis est, latius hoc furore seuirent, quem fratres et cepiscopi nostri qui ad nos nuper ex Aegypti partibus confugere se pertulisse deplorat, quibus et Christianissimo principe et a tua fraternitate Deo placita caritate solatia pietatis impendi non ambigerem, etiam si ipse non scriberes. Opportunum autem credidi ut ad ipsos quoque scripta dirigerem que illos possint in communis fidei proposito roborare et quod pro patientia sua superna remuneratione mereantur, agnoscerent. Sicut beatus Apostolus docet, dicens: »Excipite itaque illos cum gaudio in Domino, et eiusmodi cum honore habete, quoniam propter fidem  Christi usque ad mortem accesserunt .« Illud sane plurimum mihi displicere significo, quod inter dilectionis tue clericos quidam esse dicuntur, qui aduersariorum conniueant prauitati, et uasa ire uasis misericordie misceantur. Quibus inuestigandis et seueritate congrua cercendis debet diligentia uigilanter insistere. Ita ut 197 his quibus prodesse non potuerit correctio, non parcat abscissio. Oportuit etenim nos euangelici meminisse mandati, quod ipsa ueritate precipitur, »ut si nos oculus, aut pes, aut dextera scandalizauerit, manus a compage corporis auferatur ,« quia melius sit his in Ecclesia carere membris, quam cum ipsis in eterna ire supplicia. Nam superflue extra Ecclesiam positis resistimus, si  ab his qui ab intus sunt in eis quos decipiunt uulneramur. Abiicienda prorsus pestifera hec sacerdotali uigore patientia est, que sibimet peccatis aliorum parcendo non parcit. Sicut Heli quondam sacerdos filiorum suorum delicta tolerando, cum ipsis diuine iustitie sententiam meruit experiri, quia segni indulgentia dissimulauit plectere peccatores. Quantum itaque opportunitas inuitat officii religiosissimum principem dilectio tua studeat frequentare, et non solum regiam, sed et sacerdotalem ipsius mentem precibus meis obsecrare persiste, ut memor communis fidei quam Spiritu sancto docente suscepimus, omnium hereticorum machinamenta confringat, neque quidquam illis in ecclesiis Christi licere patiatur,  ne in eorum potestate sint diuina mysteria, quibus in domo Dei pro scelerum suorum magnitudine nec habitandi ius residet nec orandi. Data pridie Idus Octobris, Constantino et Ruffo, uiris clarissimis consulibus.



XXuI.---Ad eumdem.

LEO episcopus ANATHOLIO episcopo.

Licet sperem dilectionem tuam ad omne opus bonum esse deuotam, ut tamen efficacior tua fieri possit industria, et hoc congruum fuit fratres meos Lucensium episcopum et Basilium presbyterum, ut promisimus, destinare quibus tua dilectio societur, ut nichil in his que ad uniuersalis Ecclesie statum aut dubie pertinent aut segniter, cum residentibus uobis quibus exsecutionem nostre dispositionis iniunximus  ea possint agi cuncta moderatione, ut nec beneuolentie partes ne iustitie negligantur, sed absque personarum acceptione diuinum in omnibus iudicium cogitetur. Quod ut recta obseruantia ualeat custodiri catholice primitus fidei seruetur integritas, ut quia per omnia »angusta et ardua uia est que ducit ad uitam ,« neque in sinistram, neque ad dexteram ab eius tramite deuietur. Et quia euangelica et apostolica fides omnes expugnat errores, et ab uno latere Nestorium deiicit, ab alio Eutychen et participes eius elidit. Hanc regulam mementote seruandam, ut quicunque in illa synodo que nomen synodi nec habere potuit nec meretur, et in qua maleuolentiam suam Dioscorus, imperitiam autem Iuuenalis ostendit, dolent ut dilectionis tue  relatione comperimus, se metu uictos et terrore superatos ad consensum scelestissimi iudicii potuisse compelli, et communionem catholicam obtinere desiderant, satisfactioni eorum pax fraterna prestetur, ita ut non dubiis professionibus Eutychen cum suo dogmate cumque consortibus suis anathematis exsecratione condemnent. De his autem qui in hac causa grauius peccauere, et ob hoc superiorem sibi locum in eadem infelici synodo uindicarunt, ut humiliorum fratrum simplicitatem arrogantie sue preiudiciis aggrauarent, si forte resipiscunt et a facti sui defensione cessantes in condemnationem proprii conuertuntur erroris, horum si satisfactio talis accedit, que non refutanda uideatur, maturioribus apostolice Sedis conciliis reseruetur, ut examinatis  omnibus atque perpensis de ipsis eorum agnitionibus quid constitui debeat estimetur. Neque prius in Ecclesia, cui te Dominus uoluit presidere cuiusquam talium, ut ante iam scripsimus, nomen ad altare recitetur, quam quid de eis constitui debeat, rerum processus ostendat. De commonitorio uero a clericis dilectionis tue nobis oblato necessarium non fuit epistolis quid uideretur inserere, cum sufficeret legatis cuncta committi, quorum sermone ex omnibus diligentius instruereris. Annitere igitur, frater carissime, ut que Ecclesie Dei congruunt fideliter et efficaciter cum his fratribus, quos tante rei idoneos auctores elegimus, exsequaris, presertim cum ipsa uos cause ratio, spesque diuini auxilii cohortentur,  et clementissimorum principum, tam sancta sit fides, tam religiosa deuotio, ut in eis non solum Christianum, sed etiam sacerdotalem experiamur affectum. Qui utique pro pietate qua se Dei famulos esse gloriantur omnes suggestiones uestras fidei catholice profuturas dignanter accipiant, ut ipsorum quoque ope et pax Christiana reparari, et error impius possit aboleri. Ac si de aliquibus amplius fuerit deliberandum, celeriter ad nos relatio dirigatur, ut pertractata qualitate causarum nostra quid obseruari debeat sollicitudo constituat. Data quinto Idus Iunii, Adelphio uiro clarissimo consule, era qua supra.



XXuII.---Ad synodum Chalcedonensem.

 LEO sancte synodo apud Chalcedonam constitute.

Optaueram quidem, karissimi, pro nostri caritate collegii omnes Domini sacerdotes in una catholice fidei deuotione persistere, nec quemquam gratia aut formidine potestatum secularium deprauari, ut a uia ueritatis abscederet. Sed quia multa sepe que plenitudinem possint generare proueniunt, et superat culpas delinquentium misericordia Dei, atque ideo suspenditur ultio, ut possit locum habere correctio, amplectendum est clementissimi principis plenum religione consilium, quo sanctam fraternitatem uestram ad destruendas insidias diaboli et ad reformandam ecclesiasticam pacem uoluit conuenire, beatissimi Petri iure atque honore seruato, adeo ut nos quoque suis ad hoc litteris inuitaret, ut uenerabili  synodo nostram presentiam preberemus, quod quidem nec necessitas temporis, nec ulla consuetudo poterat permittere. Tamen in his fratribus Paschasiano et Lucentio episcopis, Bonifacio et Basilio presbyteris, qui ab apostolica Sede directi sunt, me synodo uestra fraternitas estimet presidere, non ab iniuncta a uobis presentia mea qui nunc in uicariis meis adsum et iamdudum fidei catholice predicatione non desum, ut qui non potestis ignorare quid ex antiqua traditione credamus, non possitis dubitare quid cupiam. Unde, fratres karissimi, reiecta penitus audacia disputandi contra fidem diuinitus inspiratam, uana errantium infidelitas conquiescat nec liceat defendi quod non liceat credi, cum secundum euangelicas auctoritates, secundum propheticas  uoces apostolicamque doctrinam plenissime et lucidissime per litteras, quas ad beate memorie Flauianum episcopum misimus, fuerit declaratum que sit de sacramento incarnationis Domini nostri Iesu Christi pia et sincera confessio. Quia uero non ignoramus per prauas emulationes multarum ecclesiarum statum fuisse turbatum, plurimosque episcopos qui heresim non reciperent sedibus suis pulsos et in exsilia deportatos, atque in locum superstitum alios substitutos, uulneribus his primitus adhibeatur medicina iustitie, nec quisquam ita careat propriis ut alter utatur alienis, cum si, ut cupimus, errorem omnes relinquunt, nemini quidem perire honor debeat, sed illis qui pro fide laborauerunt cum omni  priuilegio oporteat ius proprium reformari. Prioris autem Ephesine synodi cui sancte memorie Cyrillus episcopus tunc presedit in Nestorium specialiter statuta permaneant, ne tunc damnata impietas, ideo sibi in aliquo blandiatur, quia Eutyches iusta exsecratione percellitur. Puritas enim fidei atque doctrine, quam eodem quo sancti Patres nostri spiritu predicamus, et Nestorianam et Eutychianam cum suis auctoribus condemnat pariter et persequitur prauitatem. Data quinto Kalendas Iulii, Adelphio uiro clarissimo consule.



XXuIII.---Ad Anatolium.

LEO episcopus ANATOLIO episcopo.

Manifestato, sicut optauimus, per gratiam Dei lumine euangelice ueritatis, et ab uniuersali Ecclesia  perniciosissimi erroris nocte depulsa, ineffabiliter gaudemus in Domino quod credite nobis dispensationis labor ad desideratum peruenit effectum, sicut etiam epistole tue textus eloquitur, ut secundum apostolicam doctrinam idipsum dicamus omnes et non sint in nobis schismata. Simus autem perfecti in eodem sensu et in eadem sententia. In cuius operis deuotione gratulamur dilectionem tuam esse consortem, ut et corrigendis tua prodesset industria, et ab omni te deuiantium participatione et factione purgares, decessore enim tuo beate memorie Flauiano propter defensionem catholice ueritatis eiecto, non immerito credebatur, quod ordinatores tui contra sanctorum canonum constituta uiderentur sui similem consecrasse. Sed adfuit misericordia Dei in hoc te  redigens atque confirmans, ut malis principiis bene utereris, et non te iudicio hominum, sed Dei prouectum benignitate monstrares. Quod ita accipiendum est, si hanc diuini muneris gratiam alia offensione non perdas. uirum etiam catholicum et precipue Domini sacerdotem sicut nullo errore implicari, ita nulla oportet cupiditate uiolari. Dicente quippe Scriptura sancta: »Post concupiscentias tuas non eas, et a uoluntate tua uetare ,« multis mundi huius illecebris, multis uanitatibus resistendum est, ut uere continentie obtineatur integritas, cuius prima est labes superbia initium transgressionis, et origo peccati. Quoniam mens potentie auida, nec abstinere nouit a uetitis, nec gaudere concessis, dum inordinato prauoque processu impunitarum  transgressionum augentur excessus, et crebrescunt culpe, que tolerate sunt studio fidei reparande et amore concordie. Post illa itaque ordinationis tue non culpata principia post consecrationem Antiocheni episcopi quam tibimet contra canonicam regulam uindicasti, doleo etiam in hoc dilectionem tuam esse prolapsam, ut sacratissimas Nicenorum canonum constitutiones conareris infringere, tanquam opportune se tibi hoc tempus obtulerit, quo secundi honoris priuilegium sedes Alexandrina perdiderit et Antiochena Ecclesia proprietatem tertie dignitatis amiserit, ut his locis iuri tuo subditis omnes metropolitani episcopi proprio honore priuentur- Quibus inauditis et nunquam ante tentatis ita priueris  excessibus, ut sanctam synodum ad exstinguendam solam heresim et confirmationem fidei catholice studio Christianissimi principis congregatam in occasionem ambitus trahas, et ut conniuentiam suam tibi det impellas, tanquam refutari nequeat, quod illicite uoluerit multitudo, et illa Nicenorum canonum per sanctum uere Spiritum ordinata conditio aliqua cuiquam sit parte solubilis. Nulla sibimet de multiplicatione congregationis synodalia concilia blandiantur, neque trecentis illis decem atque octo copiosior numerus sacerdotum, comparare se audeat et preferre, cum tanto diuinitus priuilegio Nicena sit synodus consecrata, ut siue per pauciores, siue per plures ecclesiastica iudicia celebrentur, omni penitus auctoritate sit uacuum quidquid ab illorum fuerit constitutione diuersum.  Nimis ergo hec improba, nimis sunt praua que sacratissimis canonibus inueniuntur esse contraria, in totius Ecclesie perturbationem superba hec tendit elatio, que ita abuti uoluit concilio synodali, ut fratres in fidei tantummodo negotium conuocatos ad consentiendum sibi deprauando compelleret. Inde enim fratres nostri, ab apostolica Sede directi, qui uice mea synodo presidebant probabiliter atque constanter illicitis ausibus obstiterunt, aperte clamantes ne contra instituta Nicene presumptio reprobe nouitatis 198 assurgeret, nec potest de eorum contradictione dubitari, de quibus in epistola tua etiam ipse conquereris, quod conatibus tuis uoluerint obuiare. In quo eos quidem multum mihi hec scribendo commendas, sed temetipsum quod eis parere  nolueris, dum illicita moliris accusas superflue non concedenda appetens et salubriter contraria concupiscens, que nullum unquam potuerunt nostrum obtinere consensum. Absit enim a conscientia mea ut tam praua cupiditas meis studiis adiuuetur ac non potius et meo et omnium qui non alta sapiunt, sed humilibus consentiunt opere subruatur. Sancti illi et uenerabiles Patres qui in urbe Nicena sacrilego Ario cum sua impietate damnato mansuras usque in finem mundi leges ecclesiasticorum canonum condiderunt, et apud nos in toto orbe terrarum in suis constitutionibus munierunt, etsi quid usquam aliter quam illi statuere presumitur, sine cunctatione cassatur, ut que ad perpetuam utilitatem generaliter instituta sunt, nulla commutatione uarientur, nec ad  priuatum trahantur commodum, que ad bonum sunt commune prefixa. Et manentibus terminis quos constituerunt Patres non inuadat alienum. Sed intra fines proprios atque legitimos prout quis ualuerit in latitudine se caritatis exerceat, cuius satis uberes fructus Constantinopolitanus potest antistes acquirere, si magis humilitatis uirtute nitatur, quam si spiritus ambitionis infletur. Noli, frater, altum sapere, sed time, et Christianissimorum principum piissimas aures improbis petitionibus inquietare desiste, quibus certum habeo modestia te magis quam elatione placiturum. Persuasioni enim tue in nullo penitus suffragatur quorumdam episcoporum ante sexaginta, ut iactas, annos facta subscriptio, nunquam  a predecessoribus tuis ad apostolice Sedis transmissa notitiam cui ab initio sui caduce dudumque collapse, sera nunc et inutilia subiicere fomenta uoluisti, eliciendo a fratribus speciem consensionis quam tibi in suam iniuriam uerecundia fatigata preberet. Memento quid Dominus ei qui unum de pusillis scandalizauerit cominatur, et sapienter intellige quale sit iudicium Dei subiturus, qui tot ecclesiis, tot sacerdotibus scandalum inferre non metuit, fateor enim ita me dilectione uniuerse fraternitatis obstringi, ut nemini prorsus in his que contra se poscit assentiat, possisque euidenter agnoscere me dilectioni tue beneuolo animo contraire, ut saniore consilio ab uniuersalis te Ecclesie perturbatione contineas. Non conuellantur prouincialium  iura primatum, nec priuilegiis antiquitus institutis metropolitani antistites fraudentur. Nihil Alexandrine sedi eius quam per sanctum Marcum euangelistam beati Petri discipulum meruit pereat dignitatis. Nec Dioscoro impietatis sue pertinacia corruente splendor tante Ecclesie tenebris obscuretur alienis, Antiochena quoque Ecclesia, in qua primum predicante apostolo Petro Christianum nomen exortum est in paterne constitutionis ordine perseueret, et in gradu tertio collocata nunquam se fiat inferior. Aliud enim sunt sedes aliud presidentes, et magnus unicuique honor est integritas sua, que cum in quibuslibet locis propria ornamenta non perdat, quanto magis in Constantinopolitane urbis magnificentia potest esse gloriosa, si per obseruantiam tuam  et defensionem paterni canones et exemplum probitatis multi habeant sacerdotes? Hec tibi scribens, frater, in Domino hortor ac moneo, ut deposito ambitionis desiderio spiritu potius ferueas caritatis eius quoque uirtutibus secundum doctrinam apostolicam proficienter orneris. »Est enim patiens, et benigna et non emulatur, non agit perperam, non inflatur, non est ambitiosa, non querit que sua sunt .« Unde si caritas non querit propria, quantum peccat qui concupiscit aliena? A quibus uolo ut te prorsus abstineas, memor sis sententie que dicit: Tene quod tenes, ne alius accipiat coronam tuam. Nam si inconcessa quesieris, ipse tuo opere atque iudicio uniuersalis Ecclesie pace priuaberis. Frater autem et cepiscopus noster  Lucianus et filius noster Basilius diaconus quantum in ipsis fuit, studiose his, que eis iniunxeras affuere. Sed actioni eorum iustitia negauit effectum. Data XI Kalend. Iulii, Herculiano uiro clarissimo consule, era qua supra.



XXIX.---Ad Martianum Aug.

LEO MARTIANO Augusto per Lucianum episcopum et Basilium diaconum de ambitu Anatolii.

Magno munere misericordie Dei totius Ecclesie catholice multiplicata sunt gaudia, cum sancto et glorioso clementie uestre studio perniciosissimus error exstinctus est, ut labor noster citius ad desideratum perueniret effectum, quem Deo seruiens principatum et fidem et potestatem iuuisset. Quia  etsi in uirtute Spiritus sancti inter quaslibet dissensiones per Sedis apostolice famulatum Euangelii erat defendenda libertas, manifestior tamen apparuit gratia Dei que prestitit mundo, ut in uictoria ueritatis auctores tantum uiolate fidei deperirent, et sua integritas Ecclesie redderetur. Bellum igitur quod noster inimicus excitauerat a Deo feliciter, dextera Domini pugnante, confectum est ut triumphante Christo omnium sacerdotum esset una uictoria, et coruscante lumine ueritatis, erroris tenebre cum suis assertoribus pellerentur. Nam sicut in ipsa Domini resurrectione credenda ad corroboranda initia fidei multum securitatis accessit quod quidam apostoli de corporea Domini nostri Iesu Christi ueritate dubitauere, et uisu atque contactu fixuras  clauorum, et, uulnus lancee perscrutando ambiguitatem cunctis dum ambigunt abstulerunt. Ita nunc quoque cum aliquorum infidelitas confutatur, omnium hesitantium corda firmata sunt, et profecit uniuersis ad illuminationem quod quibusdam intulit cecitatem. In quo opere digne et iuste exsultat uestra clementia, que fideliter proprieque prospexit, ut orientalibus Ecclesiis diabolice insidie non nocerent, sed ad propitiandum Deum efficaciora ubique offerrentur holocausta, quando per mediatorem Dei et hominum hominem Christum Iesum eadem confessio plebium, eadem sacerdotum, eadem esset et regum. His autem propter que tanta facta est congregatio sacerdotum, bene et optabili fine compositis miror et doleo, quod pacem uniuersalis Ecclesie diuinitus  reformatam, ambitionis rursus spiritus inquietat. Quamuis enim necessarie sibi frater meus Anatolius consuluisse uideatur ut ordinatorum suorum errorem deserens in assensum catholice fidei salubri correctione transiret, custodire tamen debuit, ut quod uestro beneficio noscitur consecutus, nullius prauitatis cupiditate turbaret. Nos enim uestre fidei et interuentionis habentes intuitum, cum secundum sue consectationis auctores eius initia turbarent, benigniores circa ipsum quam iustiores esse uoluimus, quo perturbationes omnes que operante diabolo fuerant excitate, adhibitis remediis leniremus, que illum modestum magis quam immoderatum facere debuere. Qui etiam si precipuis meritis, optimoque iudicio legitime fuisset ac solemniter  ordinatus, contra reuerentiam tamen canonum paternorum, contra sancti Spiritus instituta, contra antiquitatis exempla, nullis posset suffragiis adiuuari. Apud Christianum et uere religiosum, uereque orthodoxum principem loquor. Multum Anatolius episcopus proprio detrahit merito, si illicito crescere optat augmento. Habeat, sicut optamus, Constantinopolitana cunctam gloriam suam, ac protegente dextera Dei diuturno clementie uestre fruatur imperio. Alia tamen ratio est rerum secularium, alia diuinarum, nec preter illam petram, quam Dominus in fundamento posuit, stabilis erit ulla constructio. Propria perdit qui indebita concupiscit. Satis sit quod predicto uestre pietatis auxilio, et mei fauoris  assensu episcopatum tante urbis obtinuit. Non dedignetur regiam ciuitatem, quam apostolicam non potest facere Sedem. Nec ullo speret modo, quod per aliorum possit offensiones augeri. Priuilegia enim Ecclesiarum sanctorum Patrum canonibus instituta, et uenerabilis Nicene synodi fixa decretis, nulla possunt improbitate conuelli, nulla nouitate mutari. In quo opere auxiliante Christo fideliter exsequendo, necesse est me perseueranter exhibere famulatum, quoniam dispensatio mihi credita est, et ad meum tendit reatum, si paternarum regule sanctionum que in synodo Nicena ad totius Ecclesie regimen Spiritu Dei instruente sunt condite, me, quod absit, conniuente uiolentur, et maior sit apud me unius fratris uoluntas, quam uniuerse domus  Domini communis utilitas. Et ideo sciens gloriosam clementiam uestram ecclesiastice studere concordie, et his que pacifice congruunt unitati, piissimum prestare consensum, precor et sedula suggestione uos obsecro, ut ausus improbos unitati Christiane pacique contrarios, ab omni pietatis uestre abdicetis assensu, et fratris mei Anatolii nocituram ipsi, si perstiterit, cupiditatem salubriter comprimatis, ne ea que uestre glorie atque temporibus inimica sunt cupiens, maior suis uelit esse prioribus, liberumque illi sit quantis potuerit splendere uirtutibus, quarum non aliter particeps erit, nisi caritate magis uoluerit ornari, quam ambitione distendi. Hanc autem improbi desiderii conceptionem, nunquam debuit intra cordis sui recipere secretum,  sed cum illi fratres, et cepiscopi mei, qui uice mea aderant, obuiarent, ab illicito appetitu eorum saltem salubri contradictione cessasset. Nam et uestre pietatis apices, et ipsius scripta declarant, legatos Sedis apostolice, sicut oportuit, contradictione iustissima restitisse, ut inexcusabilior esset presumptio, que se nec increpata cohiberet. Unde quia conuenit fidei uestre uel glorie, ut sicut heresis, Deo per uos agente, destructa est, ita etiam omnis ambitus retundatur, agite quod et Christiane est probitatis et regie, ut predictus episcopus pareat Patribus, consulat paci, neque sibi estimet licuisse, quod Antiochenum sine ullo exemplo contra statuta canonum episcopum ordinare presumpsit, quod amore reparande fidei, et pacis studio retractare  cessauimus. Abstineat ergo ab ecclesiasticarum iniuria regularum, et illicitos declinet excessus, ne se ab uniuersali Ecclesia, dum inimica paci tentat, abscindat. Quem opto magis irreprehensibiliter agentem diligere, quam in hac presumptione que illum ab omnibus poterit separare perdurare. Frater autem et cepiscopus meus Lucianus, qui cum filio meo Basilio diacono clementie uestre ad me scripta portauit, omni deuotione partem suscepte legationis impleuit, quia non est estimandus negotio defuisse quem potius causa deseruit. Data XI Kalendas Iunii, Herculano uiro clarissimo consule.



XXX.---Ad Pulcheriam Aug.

LEO PULCHERIAE Auguste, de ambitu Anatolii.

 Sanctis et Deo placitis clementie uestre studiis defensam contra hereticos catholicam fidem, et uniuerse Ecclesie redditam pacem ineffabiliter cum uestra pietate gaudemus, gratias agentes misericordie omnipotentis Dei, quod, exceptis his qui magis dilexerunt tenebras quam lucem, neminem passus est euangelica ueritate fraudari, ut, abstersa erroris caligine, in omnium cordibus purissimum lumen oriretur, nec de infirmis quorumdam animis tenebrosus ille exsultaret inimicus, quem non solum hi qui illesi steterant, sed etiam quos fecerat nutare, superauerunt, ut, errore abolito, per totum mundum fides uera regnaret, »et omnis lingua confiteatur, quoniam Dominus iehsu Christus in gloria est Dei Patris .« Confirmato  autem in unitate Euangelii uniuerso mundo, et in eodem Spiritu sensus directis cordibus omnium 199 sacerdotum optimus fuerat supra illa propter que sancta est synodus congregata, et que secundum pietatis uestre studium probabili sunt fine conclusa, nichil quod tanto bono contrarium esset inferri, nec per occasionem episcopalis concilii id in commune appeti, quod non licuit concupisci, frater enim et cepiscopus meus Anatolius parum considerauit quanto pietatis uestre beneficio, et mei fauoris assensu Constantinopolitane Ecclesie sacerdotium fuerit consecutus, non tam de adeptis gauisus quam de immodicis appetendis supra mensuram sui honoris abscessus est, credens huic tam imperanti cupiditati posse prodesse qui ei quorumdam  consensum prebuisse dicitur extorta subscriptio, cum tam destruendis mox conatibus contradictio fratrum, et cepiscoporum meorum uicem meam agentium, fideliter et laudabiliter obuiaret.

Quoniam contra statuta paternorum canonum que ante longissime etatis annos in urbe Nicena spiritualibus sunt fraudata decretis, nichil cuique addere conceditur. Ita ut si quis diuersum aliquid decernere uelit se potius minuat quam illa corrumpat, que si, ut oportet, a cunctis pontificibus intemerata seruentur, per uniuersas ecclesias tranquilla erit pax, et firma concordia, nulle de mensuris harum dissensiones, nulle de ordinationibus lites, nulle de priuilegiis ambiguitates, nulla erunt de alieni usurpatione certamina, sed ea que iure caritatis rationabilis  est, et morum, et officiorum seruabitur unanimitas. Et ille uere erit magnus qui fuerit totius ambitionis alienus, dicente Domino: »Quicunque uoluerit inter uos maior fieri sit uester minister.« Et »quicunque uoluerit inter uos primus esse, erit uester seruus. Sicut filius hominis non uenit ministrari, sed ministrare .« Et tamen hec illis tunc insinuabuntur, qui de pusillo uolebant crescere, et de infimis ad summa transire. Constantinopolitane uero presul Ecclesie, quia amplius quam assecutus est concupiscit, aut quid illi satisfaciet, si tante urbis magnificentia et claritudo non sufficit. Superbum nimis est et immoderatum ultra fines proprios tendere et antiquitate  calcata alienum ius uelle preripere, atque ut unius crescat dignitas tot metropolitanorum impugnare primatus, quietisque prouinciis, et olim sancte synodi Nicene moderatione dispositis bellum noue perturbationis inferre, atque ut uenerabilium Patrum decreta soluantur quorumdam episcoporum proferre consensum, cui tot annorum series negauit effectum. Nam sexagesimus fere annus huius iactantie esse iactatur, qua se predictus episcopus estimat adiuuari, frustra cupiens id sibi prodesse, quod etiam si quisquam ausus est uelle, nullus tamen potuit obtinere. Agnoscat cui successit uiro, et repulso omni spiritu elationis, Flauiani modestiam, Flauiani humilitatem, que illum usque ad confessoris gloriam prouexit, imitetur. Cuius si uelit  splendere uirtutibus, laudabilis erit, et in omni loco plurimum dilectionis acquiret, non ambiendo humana, sed promerendo diuina. Hanc autem obseruantiam eum queque illi animum spondet copulandum, et apostolice Sedis dilectionem, quam Constantinopolitane Ecclesie semper impendimus, nulla mobilitate uiolanda. Quia si interdum immoderati presules aliquas incidunt culpas, Ecclesiarum tamen Christi integra gratia perseuerat. Consensiones uero episcoporum sanctorum canonum apud Nicenam conditorum regulis repugnantes, unita nobiscum uestre fidei pietate in irritum mittimus, et per auctoritatem beati Petri apostoli, generali prorsus definitione cassamus. In omnibus ecclesiasticis his legibus obsequentes, quas ad pacificationem omnium  sacerdotum, per trecentos decem et octo antistites Spiritus sanctus instituit, ita ut etiam si multo plures alii quam illi statuere decernere, in nulla reuerentia sit habendum, quidquid fuerit a predictorum constitutione diuersum. Prolixitatem itaque epistole mee qua necesse habui explicare quid sentiam, rogo ut per fratrem et cepiscopum meum Lucianum, qui, quantum in ipso est, sollicitudinem suscepte legationis est fideliter exsecutus, et per filium meum Basilium diaconem pietas uestra dignanter accipiat. Et quia moris uestri est pro pace et unitate Ecclesie laborare, fratrem meum Anatolium episcopum ex uestra insinuatione dilectum, salubriter in his que ipsi profutura sint continete, ut gloria clementie uestre, sicut magnificatur  de fide reparata, ita predicetur de ambitione compressa. Data XI Kalendas Iunii, Herculano uiro clarissimo consule.



XXXI.---Ad Martianum Aug.

LEO episcopus MARTIANO Augusto.

Multa mihi in omnibus clementie uestre litteris causa gaudii est, dum ex magna prouidentie diuine misericordia prestitum humanis rebus experior, quod ecclesiasticam pacem  piissimo studio iuuare dignamini, ut fidei uestre gloria non solum utilitate reipublice, sed etiam religionis profectibus augeatur, gloriosissime imperator, unde ineffabiliter Deo gratias ago, qui temporibus quibus  obortura hereticorum scandala presciebat, uos imperii fastigio collocauit. In quibus ad totius mundi salutem, et regia potentia, et sacerdotalis uigeret industria. Nam uestro precipue opere sit effectum, ut per synodale concilium damnatis impii dogmatis defensoribus, omnes uires sacrilegus error amitteret, ad eiusdem deuotionis pertinet palmam, si malum quod in suis ducibus est oppressum, etiam in quibuscunque reliquiis deleatur. Quod facilius clementia uestra arbitretur implendum, si per uniuersas Ecclesias definitiones sancte synodi Chalcedonensis apostolice Sedi placuisse doceantur, de quo quidem ratio non fuit ambigendi, cum ei fidei omnium subscribendi consensus accesserit, que ad me secundum apostolice doctrine, ac paterne  traditionis emissa est, et per fratrem meum Lucianum episcopum talia ad gloriam uestram, et ad Constantinopolitanum antistitem scripta direxerim, que euidenter ostenderent me ea que de fide catholica in predicta synodo definita fuerant, approbare. Sed quia in eisdem litteris ea que per occasionem synodi male sunt attentata reprehenderam, maluit predictus antistes meam gratulationem tacere, quam suum ambitum publicare. Mihi autem multum fiducie Deo per uos operante collatum est, quod probassem uos obseruantiam de custodia canonum paternorum pietatis uestre affatibus indicastis, et merito geminatur gaudium meum, cum uobis religiosissime placere cognosco, ut fides Nicena suam teneat firmitatem, et priuilegia  Ecclesiarum illibata permaneant. Quamuis autem de preclaro fidei uestre opere, nichil uestra pietas indicarit mihi, tamen per ueneratorem una mecum spiritualiter uestram pietatem per fratrem meum Iulianum episcopum innotuisse significo, quam pio dignati fueritis responso imperitorum monachorum animos cohibere pariter et docere, ut si illos non penitus deseruerit diuina miseratio, sentiant se et didicisse quod credant, et agnouisse quod timeant. Quia uero omnibus modis obediendum est pietati uestre, religiosissimeque uoluntati, constitutionibus synodalibus que mihi de confirmatione fidei catholice, et hereticorum damnatione placuerunt, libens adieci sententiam meam. Que si ut in notitiam omnium sacerdotum ecclesiarumque  perueniat, uestre clementie preceptio ordinare dignabitur, affuturam credo et spero gratiam Dei, que tam sanctam tanti principis curam plenissimi desiderii sui fructum faciat obtinere, ut omnibus dissentiendi occasionibus amputatis, apostolice ubique doctrine et pax regnet, et ueritas. Fratri autem meo Iuliano episcopo nouerit uestra clementia hoc me proprie delegasse, ut quidquid illic ad custodiam fidei pertinere probauerit, meo nomine uestre fiducialiter suggerat pietati, quoniam certus sum uos ad hec omnia emendanda uel defendenda Deo auxiliante, sufficere. Data duodecimo Kalendas Aprilis, Opilione uiro clarissimo consule, era CCCCXuI.



XXXII.---Ad eumdem.


LEO episcopus MARTIANO Augusto.

Puritatem fidei Christiane, qua clementia uestra prefulget, etiam his litteris, quas frater et cepiscopus meus Nestorianus detulit demonstratis, iustissimum fratri meo Proterio Alexandrine urbis antistiti impendentes fauorem, quo mihi per omnia esset acceptior. Nam cui uestra pietas testimonium perhibere dignatur, indubitanter esset probandus, etiam si taceret. Sed accedit ad gratiam quod proprio quoque sermone cognoscitur, et quam sincerus sit catholici dogmatis predicator ipsius professione clarescit. Unde plenissimo affectu dilectionem orthodoxi fratris amplector, et Deo gratias ago, quod amoto eo qui Euangelio Christi uoluit  contraire, et a sanctorum Patrum intelligentia dissentire, talem prospexit Alexandrine Ecclesie sacerdotem qui precedentibus rectoribus et fide concordaret et uita. Nam cum amplecti se epistolam meam quam ad beate memorie Flauianum contra Eutichen impium misi toto corde profitetur, quid aliud quam apostolorum se discipulum ostendit, quoniam doctrina ueritatis in lumine suo permanet, et non potest esse diuersum quod unum est atque diuinum. Rescripsi itaque predicto fratri quod debui, atque in sancto studio ut perseueraret admonui. Qui sine dubio constantior erit, si etiam clementia uestre cohortationibus adiuuetur, nec in aliquo eum terreat quorumdam imperita dissensio quos paucorum hereticorum instigationibus ignorantia  facit obnoxios. Quod sua ergo diligentia assequi nequeunt opportune eorum insinuetur auditui, et ne memoratus noua inferre, et propria uideatur astruere, uenerabilium Patrum qui eidem Ecclesie prefuerunt, scripta relegantur, et quid beatus Athanasius, quid Theophylus, quid Cyrillus, quid etiam orientales magistri de incarnatione Domini sentiant, recognoscant. Nec repullulantibus decipiantur erroribus, qui olim euangelici sermonis sunt uirtute prostrati. Quoniam omnes fere hereses que diuersis temporibus exstiterunt, dum sacramentum corporee natiuitatis et passionis ac resurrectionis Christi, non intelligunt ab Euangelio deuiare. Et possumus minus laborare in hereticis repellendis, si rudes animos ipsa non turbarent mendacia, que peremit  antiquitas. Sed nunc, ut dixi, hic docendi optimus modus est, ut paternorum sensuum linea Alexandrine plebis et cleri auribus innotescat, ac si qui sunt qui nostra scripta despiciant, illis saltem qui nobiscum apostolicis sensibus congruunt, acquiescant. In quo opere multum consacerdotis mei deuotione gaudebo, et semper ipsius unanimitate letabor, quia fraterna pax nonnisi una fidei confessione seruatur. Quia uero quorumdam hereticorum uersuta nequitia ad conturbandam aliorum simplicitatem epistolam meam quam ad beate memorie Flauianum dedi falsasse perhibetur, ut commutatis quibusdam uerbis uel syllabis, receptorem me Nestoriani erroris assererem, obsecro uenerabilem  clementiam uestram, ut eamdem epistolam per fratrem meum Iulianum episcopum, uel eos quos idoneos ad opus pietas uestra delegerit, in Grecum sermonem iubeatis integre diligenterque translatam per idoneum latorem sub uestri signaculi impressione deferri, tradendam iudicibus Alexandrinis qui eam clero, et plebi ipsius ciuitatis, cum predictorum episcoporum predicationibus, qui et meo scripto consentiunt faciant recitari, ut agnoscant se fallacium hominum fraude ulterius non deberi, et probentur apostolice Sedis sinceri esse discipuli, apud quam nec Eutiches, nec Nestorius ulli obtinent locum, quia sicut alios hereticos ita et istos Ecclesia uniuersalis damnauit. Data uI Idus Martii, Etio et Studio uiris clarissimis. cons. era  CCCC nonagesima secunda.



200 XXXIII.---Ad eumdem.

LEO episcopus MARTIANO Augusto.

Quod sepissime per multa iam experimenta sanctum pietatis uestre studium circa religionem Christianam gloriosis perseuerat et crescit augmentis, et hec fides uestre clementie non solum me, sed et omnes Domini sacerdotes consolatur et roborat, dum in Christianissimo principe sacerdotalem experimur affectum. Quem si orientalium partium sacerdotes studeant imitari, nichil scandalorum, neque pax, neque fides Christiana patietur. Unde cum Constantinopolitanus episcopus ad omnem pietatis profectum presenti clementie uestre doceatur exemplo, si fideliter uestris acquiescat hortatibus, habet in me sincere  gratie animum, tamen ut quod uerbis spondet corde perficiat. Si uero que Deo et pietati uestre displicent pertinaci intentione delegerit salua mansuetudinis uestre reuerentia utar cum omnibus, et pro omnibus uobis quoque adnitentibus aduersum superbientem liberiore constantia quem, quod sepe dicendum est, mallem pro sanctis actibus fraterna caritate complecti, gloriosissime imperator. Quia uero suggestiones meas pro tranquillitate catholice fidei libenter accepistis, significatum mihi fratris et cepiscopi mei Iuliani sermonem cognoscite, Eutichen impium pro suis quidem meritis exsulare, sed in ipso sue damnationis loco multa aduersus integritatem catholicam blasphemiarum desperatius uenena profundere, et quod in illo totus mundus horruit,  atque damnauit impudentia maiore, ut innocentes decipere possit, euomere. Plenum itaque rationis estimo, ut uestra clementia ad longinquiora eum iubeat, et secretiora transferri. Monasterio uero eius Constantinopoli constituto in quo habitatores ipsius monachi euangelica apostolicaque doctrina crebrius sunt, et plenius roborandi, salubriter, ut arbitror, fiet, si is qui ipsi monasterio prepositus esse dicitur, a societate ueneratoris uestri Iuliani episcopi quem in speculis propter fidem illic esse constitui, non recedat, cuius assidua uisitatione profectus seruorum Dei illic habitantium possit augeri. Petitionem autem de festiuitate Paschali gaudeo, ita a uestra pietate susceptam, ut confestim agentem in rebus  Alexandriam mitteretis de errore remouendo, quem sancte memorie Theophili constitutio uidetur inferre, de qua re sicut scribere dignamini quidquid ad pietatis uestre notitiam perlatum fuerit, iubere me nosse, ut de obseruantia quam non licet esse diuersam, quid potissimum sit tenendum Ecclesia uniuersalis agnoscat. Precor autem quod uestre noui clementie conuenire, ut eos maxime tueamini contra omnes insidias quos mihi et uestre mansuetudini propter amorem Dei placere cognoscitis, ut eos Constantinopolitanus episcopus ledendi non habeat facultatem. Data XuII Kalend. Maii, Etio et Studio, uiris clarissimis consulibus, era qua supra.



XXXIu.---Ad Iulianum episcopum Censem.

LEO IULIANO episcopo Censi de Etio et Andrea.

 Agnoui in dilectionis tue litteris fraterne caritatis affectum quod de multis malis que multa et seua pertulimus, pio nobiscum dolore compatieris. Sed hec que perpeti nos Dominus aut permisit, aut uoluit ad correctionem proficiant multorum, et ut desinant aduersitates, finiantur offense. Quod utrumque de magna erit misericordia Dei, si et flagella remoueat, et ad se suorum corda conuertat. Sicut autem fraternitatem ea que apud nos fuit, contristauit hostilitas, ita me anxium facit quod in Constantinopolitana Ecclesia, quantum tue indicant littere, hereticorum insidie non quiescunt, et quesitis occasionibus hi qui catholice fidei defensores fuere uexantur. Nam dum Etius ab officio archidiaconatus per speciem prouectionis amouetur, et in locum  eius Andreas qui ob hereticorum societatem fuerat abiectus assumitur, dum beate memorie Flauiani accusatoribus honor redditur, et piissimi confessoris participes, aut discipuli conternntur, nimis aperte qui Christo Ecclesie ipsius placeat, demonstratur. In quem pro cause merito differo commoueri. Et quid ipse mecum suis epistolis agat, quas missurum eum filius noster Etius indicauit, exspecto, dans locum uoluntarie emendationi, qua dolorem meum cupio mitigari. Clementissimo tamen principi et piissime Auguste de his que ad custodiam pacis ecclesiastice pertinent, scripsi, quos deuotione sue fidei prouisuros esse non dubito, ne contra gloriam operis ipsorum damnata heresis queat pullulare. Studeat ergo dilectio tua, frater carissime, piam et necessariam  curam sollicitudini apostolice Sedis impendere, que tibi apud se nutrito catholicam contra Nestorianos et Eutichianos hereticos actionem materno iure commendat, ut diuino fultus auxilio, speculari de Constantinopolitane urbis opportunitate ut non desinas, predictorum dogmatum impius nunquam turbo consurgat. Et quia tanta est gloriosorum principum clementia, ut confidenter eis possis qua sunt insinuanda suggerere, pietate ipsorum ad utilitatem Ecclesie uniuersalis utaris. Consulente autem dilectione tua de his in quibus putaueris ambigendum, non deerit relationibus tuis mee responsionis instructio, ut sequestrata earum actione, cause que in quibuscunque ecclesiis presulum suorum debent  cognitione firmari, hac speciali cura uice mea functus utaris, ne heresis Nestoriana uel Eutichiana in aliqua parte reuirescat, quia in episcopo Constantinopolitano catholicus uigor non est, nec multum aut pro sacramento salutis humane, aut pro sua est estimatione sollicitus. Cum si quid illi inesset spiritualis industrie, ita et a quibus ordinatus sit, et cui uiro successerit, cogitare deberet, ut magis beatum Flauianum quam sui honoris sequeretur auctores. Et ideo cum piissimi principes secundum obsecrationes meas dignati fuerunt fratrem Anatolium de his que merito in querelam ueniunt increpare, uigeat caritas tua diligentia sua, ut uniuersa scandala adhibita plenissima correctione recensentur, et a filii nostri ac tua cesset iniuria. Nam apud catholicum  episcopum, etiam si erat utcunque decus sacerdotale sacerdoti archidiaconus propter fidei reuerentiam, debuit premitti potius quam locum catholici nequissimus hereticus obtineret. Cum itaque que sequantur agnouero, tunc manifestius quid agi oporteat estimabo. Nam interim dolore cohibito, malim indulgere patientie, ut locus esset uenie, de Palestinis uero monachis qui iampridem in tumultu dissensionis esse dicuntur, quo adhuc animo moueantur, ignoro. Neque cuiusquam sermone mihi patefactum est, quas causas uideantur antefacte preferre discordie, utrum, scilicet, Eutichiane peruersitati tali furore famulentur, an implacabiliter doleant ipsum suum in hanc impietatem posse traduci, que contra ipsorum locorum sanctorum testimonia, quibus totus  mundus instruitur, ab incarnationis Dominice ueritate desciuerit, et quod in aliis per indulgentiam curare placuit, in illo putent non esse ueniale. Unde cupio me super his plenius edoceri, ut etiam talium correctioni congrue studeatur, quia aliud est contra fidem impie armari, aliud in errorem quempiam detineri. Chartas etiam quas Actius presbyter ante indicauit esse directas, et breuiarium fidei quod te misisse significas, nec dum ad me noueris peruenisse. Unde si expeditior occasio se prebuerit perlatores libenter habeo, ut si qua est que utilis uideatur quamprimum ad me mittatur instructio. De Aegyptiis monachis quam quieti, aut cuius sint fidei scire desidero, et de Alexandrine Ecclesie pace quid ad uos ueris nuntiis perferatur ad cuius episcopum  uel ordinatores ipsius, seu clericos quod alia scripta direxerim, missis exemplaribus scire te uolui. Ad clementissimum quoque principem, et religiosissimam Augustam quis nunc meus sermo sit, missa exemplaria docebunt. Utrum autem epistola mea de incarnationis Dominice fide incolumi adhuc sancte memorie Flauiano ad dilectionem tuam per Basilium diaconum miseram, fraternitati tue tradita sit scire desidero, quoniam suspectum habeo, quod de eius textu nullum unquam iudicium reddidisti. Gestorum synodalium que omnibus diebus concilii in Chalcedonensi ciuitate confecta sunt, parum clara lingue diuersitatem apud nos habetur instructio, et ideo fraternitati tue specialiter iniungo, ut in unum  codicem uniuersa facias congregari in Latinum sermonem absolutissima interpretatione translata, ut in nulla parte actionum dubitare possimus, neque ullo modo esse possit ambiguum quod ad plenam intelligentiam te fuerit studente perductum. Data u Idus Martii, Opilione uiro clarissimo consule.



XXXu.---Ad Martianum Aug.

LEO MARTIANO Augusto de Etio et Andrea.

Quam excellenti pietate et quam glorioso clementie uestre studio in integrum nuper fides Christiana reuocata sit, totus mundus agnoscit, et saluti sue singulare presidium per uos a Domino esse reparatum. Ac si quid aduersum tanti operis consummationem de contrario spiritu sentitur oboriri, necesse est ut ad uestre reuocetur pietatis auxilium, quod ad custodiam  catholice ueritatis diuina prouidentia preparauit, ut cum pietatis uestre sit scandala etiam in longinquum nata resecare, multo magis ea que sub uestris audent oculis surgere non sinatis accrescere. Anatolii episcopi ordinationem, sicut scientia Dei testis est, suspectam quod faciendum est mihi fecerant consecrationis eius auctores, nec dissimilem ab elegentibus arbitrabar electum, secutumque est, ut dum communione apostolice Sedis existeret alienus, diu dandis ad eum epistolis pacis me abstinerem. Sed cum illi pietatis uestre testimonium suffragaretur, cum de fide atque unanimitate eius optanda queque et placitura promitteret, professionem eius, ita credidi esse sinceram, ut tandem qua obseruantia se agere deberet non desinerem commouere, sedulo  ipsi ac diligenter inculcans, ut de persecutoribus beate memorie Flauiani neminem auderet in suo habere consortio, et Eutichiane hereseos defensorem a se indicaret esse deiectum. Secutumque est ut de his que pro catholica fide in synodali concilio fuerant definita, talia ad me scripserit, qualia catholicum sacerdotem scribere congruebat. Cum ergo ad commendanda ipsius primordia ista precesserint quid cause aut occasionis emerserit, ut uirum catholice fidei et Nestorianis atque Eutichianis hereticis constanter etiam aduersum archidiaconum sub honoris specie degradaret, et dispensationem totius cause et cure ecclesiastice in Andream Eutichianistam repente transferret, adeo nimia commotione turbatus  ut consecrationem quam pro iniuria dabat, sexta sabbati traditionis Apostolice ut nescius aut oblitus inferret, quasi non ad episcopum magis quam ad presbyterum ordinationis illius uitium pertineret, qui non inueniens quid argueret in fide, quod improbaret in moribus, deiectionem innocentis per speciem prouectionis impleuit, addens sententie illud iniurie, ut eum cemeterio deputando condemnaret exsilio. Quem tamen pietati uestre commendare presumo, ne ullis ulterius noxiis ingrauare possit, aut insidiis quem Dominus, ut comperi, sub uestra defensione constituit. Adiicio autem etiam hanc obsecrationem ut predictum episcopum a professione sua dissonum, et nimium testimonii uestri ac fauoris oblitum necessarie increpare dignemini. Cesset  catholicos infestare. Cesset eos qui sancte memorie Flauiano placuere conterere, et eorum societatem quos improbauit eligere, fraternam enim illi caritatem non aliter poterimus impendere quam ut se ab inimicis catholice fidei approbet exsecrari, eorumque a se consortium atque commercium abscindat, qui etiam si magna fuisset satisfactione purgatus, post 201 dubium tamen reuersus errorem. Catholicis diaconibus postponi debet, non preponi. Illud quoque clementie uestre beneuolentiam peto, ut ueneratorem nostrum fratrem meum Iulianum episcopum in uestro, sicut facere dignamini, habeatis affectu, cuius obsequiis presentie mee uobis imago reddatur. Nam et de fidei eius sinceritate confidens, uicem ipsi meam contra temporis nostri hereticos delegaui,  atque propter Ecclesiarum pacisque custodiam, ut a comitatu uestro non abesset exegi; cuius suggestiones pro concordia catholice unitatis, tanquam meas audire dignemini, placentes Deo qui uobis preter regiam coronam etiam sacerdotalem conferat palmam. Data uI Idus Martii, Opilione uiro clarissimo cons.



XXXuI.---Ad Pulcheriam Aug.

LEO PULCHERIAE Auguste de Etio et Andrea.

Multis exstantibus documentis quibus in dilectionem Ecclesie Dei pietatis uestre manifestatur affectio, merito quoties aliquid noscitur scandalorum, uestrum desideratur auxilium, ut fides que adnitentibus uobis contra hereticorum commenta defensa est, secure pacis perpetem obtineat firmitatem. Nam  quid prodest foris aduersarios ueritatis oppressos, si eosdem habeamus intra Dominica septa rediuiuos? Quod itaque circa personam filii mei Etii gestum esse cognoui, nimium me anxium facit, et metuere certa ratione compellit, ne penitendum mihi sit quod de episcopo Constantinopolitano, qui ab impugnatoribus fuerat ordinatus fidei, uobis adhortantibus acquieui meliora sentire cum tanto pietatis uestre testimonio iuuaretur, ne illum grauaret sue ordinationis infirmitas, ubi uestra interuentio prestaretur. Unde gratulari ceperam, quod beati Flauiani honoraret memoriam, et hereticorum conatibus obsistere diceretur. Sed doleo illum, sicut predicti lacrymabilis querela demonstrat, in deteriora mutatum, et eum nunc constituisse archidiaconem,  quem ipse professus est a se esse reiectum, qui Eutichiane heresis se apud nos prodiderat defensorem. Quem, quia nunc ecclesiasticis negotiis preposuit, propter hereticam peruersitatem eidem fauorem suum prestare conuincitur. Qui etiamsi magna satisfactione potuisset indulgentiam promereri, nequaquam debuit his qui in fide permanserant anteferri. Unde quia non latet clementiam uestram, quantum periculi, aut per pudendam socordiam, aut per dolosam nequitiam nutriatur, dignamini episcopum ad professionem sue fidei auctoritate uestre clementie reuocare ne sibi has maculas superducat, ne estimationem suam quam uestro acquisiuit fauore, contemnat, societatem heretici  quem dudum a se remouit, abscindat. Cuius innocentie ita adfuisse uos gaudeo, ut merori eius digna consolatione uestra pietas subueniret. Circa fratrem meum ueneratorem uestrum Iulianum episcopum, quantum debeat crescere uestra dignatio apostolice Sedis existimate iudicio, cum in causa fidei cui gloria uestra famulatur uicem ipsi meam eatenus delegaram, ut ab ea que uobis debetur obseruantia non recedens pietati me uestre presentare non desinat, exsequens in custodia fidei et in ecclesiasticis disciplinis per omnia sollicitudinem, et opportunis suggestionibus quod uniuersali Ecclesie prosit insinuans, ut in ipso nec catholicis uestrum presidium quibus uolumus subuenire, nec uobis meum desit obsequium. Data uI Idus Martii, Opilione  uiro clarissimo consule.



XXXuII.---Ad eamdem.

LEO episcopus PULCHERIAE Auguste.

Quod semper de pietatis uestre mente presumpsimus, id plenissime experiendo cognouimus, Christianam fidem quamuis diuersis prauorum appeteretur insidiis, uobis tamen presentibus, et in defensionem eius a Domino preparatis, non posse turbari. Non enim Deus aut sue misericordie sacramentum, aut uestri laboris deserit meritum, quo dudum subdolum sancte religionis hostem ab ipsis uisceribus Ecclesie depulistis, cum heresim suam tueri impietas Nestoriana non potuit, quia non fefellit famulam et discipulam ueritatis, quantum simplicibus infunderetur ueneni per illa loquacis hominis colorata mendacia,  de quo uirtutum agone processit, ut per sollicitudinem uestram ea que per Eutichen diabolus molitus est non laterent, ut qui sibi singulas partes gemine impietatis elegerant, una catholice fidei uirtute procumberent. Secunda ergo hec uobis de perempto Eutichetis errore uictoria est, quem si quid sani cordis habuisset, dudum in auctoribus suis perculsum, olimque prostratum facile potuerat declinare, ne de sepultis cineribus rediuiua tentaret incendia commouere, ut in eorum transisset consortium quorum secutus esset exemplum gloriosissima Augusta. Libet igitur exsultare cum gaudio, et pro uestre clementie prosperitate digna Deo uota persoluere, qui tibi per omnes mundi partes, in quibus Domini Euangelium predicatur, duplicem iam et palmam contulit  et coronam. Clementia igitur uestra agnoscat omnem Romanam Ecclesiam uniuersis fidei uestre opibus plurimum gratulari, siue quod legationem nostram pio per omnia adiuuistis affectu, et quod sacerdotes catholicos qui de ecclesiis suis iniusta fuerunt eiecti sententia reduxistis, siue quod reliquias sancte memorie Flauiani innocentis et catholici sacerdotis, ad ecclesiam, cui bene prefuit, fecistis cum honore debito reuocari. In quibus utique omnibus glorie uestre multiplicatur augmentum, dum et sanctos pro suis meritis ueneramini, et ab agro Domini spinas et tribulos uultis auferri. Quosdam sane episcopos de his qui rebus impiis uidentur prebuisse consensum, reconciliationem reposceri, et catholicorum  communionem desiderare, tam nostrorum quam fratris et cepiscopi mei Anatolii, cui testimonium ferre dignamini, relatione cognouimus, quorum desideriis sic prebemus effectum, ut correctis et que male sunt facta propria subscriptione damnantibus participata nostrorum quos misimus cura cum supradicto episcopo pacis gratia tribuatur, quia deuotionis utrumque est Christiane, ut et pertinaces ueritas iusta cerceat, et conuersos caritas non repellat. Quia uero nouimus quantum pie sollicitudinis catholicis sacerdotibus mansuetudo uestra dignetur impendere, indicandum esse curauimus fratrem et cepiscopum nostrum Eusebium nobiscum degere, et nostre communionis esse consortem, cuius commendamus ecclesiam, quam dicitur uastare qui  illi iniuste asseritur subrogatus. Illud etiam a tua pietate poscentes, quod uos spontaneo facere non dubitamus arbitrio, ut tam fratrem et cepiscopum meum Iulianum, quam Constantinopolitanos clericos, qui sancte memorie Flauiano fidelibus officiis adhesere, ea qua debetis gratia faueatis. De omnibus uero pietatem uestram per nostros, quid fieri aut declinari deberet, instruximus. Data Idus Aprilis, Adelphio uiro clarissimo consule, era CCCCLXXXuIII.



XXXuIII.---Ad Iulianum episcopum Censem.

LEO IULIANO episcopo Censi.

Litteras dilectionis tue quas per filium meum uirum illustrem Isicium direxisti, eo tempore accepi, quo recentioribus epistolis tuis iterata iam  occasione responderam. Unde quia etiam in his alloquiis tuis eadem de impiissimis hereticis iusto dolore conquestus es, congruum fuit, quoad scribendi opportunitas exstitit, non tacere. In causa itaque fidei quidquid pro nostro officio oportuit, ac potest iuuante Domino, et sollicite et libenter exsequimur, ut Euangelio et irreprehensibiliter seruiamus, ne per desidiam nostram ulla pars Ecclesie catholice neglecta uideatur. Propter quod sicut omnibus notum est, non destiti laborare, ut manifestata atque defensa incarnationis Dominice ueritate, omnis fraternitas, quid ubique secundum doctrinam apostolicam, et tenendum et docendum esset, agnosceret, accedente gloriosissimorum principum studio diuinitus inspirato, ut in ciuitate Chalcedonensi  synodo congregata, heretica damnaretur impietas, ne uel quisquam sectator Nestorii, uel ullus discipulus Eutichis liberum possit cum catholicis habere consortium, cum, quod ad sancti concilii auctoritatem pertinet, nulla usquam remanserit discordia. Si qui autem sua obduratione cecati, ita in reprobi sensus amentiam transierunt, ut mallent furere quam sanari, ad imperialem pertinet potestatem, ut perturbatores Ecclesie pacis, et reipublice, que Christianis principibus merito gloriatur, inimici sollicitius comprimantur. Ut autem imperialis est, ut diximus, potestatis, tumultus publicos ac seditiones sacrilegas seuerius cercere, ita auctoritatis est sacerdotalis monachis predicandi aliquam contra fidem licentiam non prebere, et omni uirtuti  resistere, ne ea que ad sacerdotes pertinent, sibi audeant uindicare. Unde miramur fratrem Thalasium episcopum quod Georgio, nescio cui, qui presumendo illicita, et propositum monachi, et nomen amisit, scribendi uel predicandi aliquam permiserit facultatem. Ad quem episcopum; si dilectioni tue uisum fuerit, ex hac parte competentia scripta mittamus. Agat itaque fraternitas tua opportunis suggestionibus, ut clementissimus princeps que Domino sint placitura precipiat, et incentores cruentarum seditionum iubeat competentius cerceri, ut nec illi impuniti sint, quorum manus scelera perpetrarunt, nec illi qui talium utuntur insania. Si autem inquisitio iudiciaria, et confessio reorum ad eas personas peruenit, quarum uel consilio, uel impulsu mala  tantum commissa sunt, nullius fauoris eis prestanda sunt solatia. Quantum enim meliora de ipsis sunt credita, tantum sunt amplius detestandi, quorum nunc impietas que per hypocrisim fuerat uelata detegitur. Et ideo agat Christianissimus et piissimus imperator, quod paci ecclesiastice intelligit profuturum. Quem superna inspiratione ita instruendum esse, confide, ut et disciplina inquietos reuocare, et a sanguine eorum iubeat abstineri, quamuis nil ultionum non mereantur subire, qui ausi sunt et diuinis et humanis constitutionibus repugnare.



XXXIX.---Ad Eudochiam Aug.

LEO EUDOCHIAE Auguste de Palestinis monachis.

Quanta mihi catholice cura sit fidei, et qua sollicitudine,  in quantum Dominus adiuuat, debeat precaueri, ne unquam ab imperitis et impiis ueritatis Euangelio resistatur, pietatem uestram scire non dubito. Et ideo cum salutationis officio, quo semper mihi est oranda clementia, obsecro Dominum, ut me tuam incolumitatem in causa fidei, in quo quorumdam prouinciam intra Palestinam monachorum fuerant corda turbata, magis magisque faciat adiuuare, ut tantum quod pietatis tue studio fieri potest, heretice peruersitati omnis fiducia subtrahatur. Quos enim nec ratio sacramentorum, nec auctoritas scriptorum, nec ipsa sacratorum locorum testimonia commouebant, quid eis nisi abruptum periculum timeretur? Prosit ergo ecclesiis sicut, fauente Deo, et prodest, et prosit generi humano, in uerbis Dei  uestram ibi esse uoluntatem, ubi Dominum nostrum Iesum Christum uobis sicut Deum uerum, et uerum quoque hominem in unitate persone, et mirabilium iudicia, et passionum documenta loquuntur. Si ergo predicti nomen catholicum uenerantur et diligunt, et inter Domini corpus se uolunt membra nominari, prauos errores quos temere admiserant detestentur, et agant penitentiam impiarum blasphemiarum, 202 cruentorumque factorum. Succumbant pro salute animarum suarum synodalibus que in ciuitate Chalcedonensi sunt confirmata decretis. Et quia ad intelligendum sacramentum salutis humane, nisi fides uera, et humilitas quieta non peruenit, credant in Euangelio, quod confitentur in symbolo, nec impiis dogmatibus misceantur. Fides enim catholica  sicut damnat Nestorium qui in uno Domino nostro Iesu Christo duas ausus est predicare personas, ita damnat etiam Eutichen cum Dioscoro, quod ab unigenito Dei uerbo negant in utero uirginis matris ueritatem carnis humane susceptam. Si quid autem erga predictorum conuersionem exhortatio uestra profecerit, quod gloriam uobis prestabit eternam, peto hoc mihi clementie uestre litteris indicetis, ut et in uobis boni operis fructum, et illis gaudeam misericordiam Domini non periisse. Data septimo Kalendas Iulii, Opilione uiro clarissimo consule.



XL.---Epistola Leonis pape.

Frequentissime dilectionem tuam ad hanc curam et diligentiam meis sum litteris cohortatus, ut de his que circa fidem aguntur, sollicitudinem meam indesinenter  instrueres, et cum omnibus occasionibus scribere non quiescam. Quibusdam tamen scriptis meis idem per filium nostrum Rodanum domesticum filii nostri uiri illustrissimi Aspiratii datis, nullum responsum tue fraternitatis accepi, tanquam ratio temporis non habuerit, ut quid post mea scripta sit gestum potueris indicare, et ideo per filium meum Rodanum his litteris saluto, et ut opportunitatem scribendi non negligas, in quo questus sollicitudinis mee reuelatur admoneo. Cum enim in te quamdam mei Constantinopolitani habeant portionem, dignum pro communi amicitia est, et pro totius Ecclesie dilectione, incessabili te uigore prospicere, ne quid possit de statu fidei me latere. Que ergo per predictos uel ad gloriosissimum principem, uel ad tuam  dilectionem scripsi, ut celerrime tradantur effectui opportunis suggestionibus elabora. Et quidquid fuerit, Deo auxiliante, dispositum scire me facito, ut perductis in effectum his que rationabiliter ordinata sunt, pax fidei canonumque custodia, et securior ubique habeatur et fortior. Data uII Kalendarum Iulii, Opilione uiro clarissimo consule.



XLI.---Ad Palestinos.

LEO ad PALAESTINOS.

Sollicitudini mee quam uniuersali Ecclesie omnibusque eius filiis debeo, multorum relatione patefactum est dilectionis uestre animis quiddam offensionis illatum, dum aut imperiti, ut apparet interpretes, aut maligni, quedam uos aliter intelligere, quam a me sunt predicta fecerunt, non ualentes in  Grecum eloquium apte et proprie Latina transferre, cum in rebus subtilibus et difficilibus explicandis, uix sibi etiam in sua lingua disputator quisque sufficiat. Quod tamen apud me eo profecit, ut dum ea que catholica fides respuit improbitatis, intelligamus uos ueris amiciores esse, quam falsis, et id merito refutare, quod ex antique institutione doctrine etiam ipse Eutiches detestatur. Quamuis enim epistola mea ad sancte memorie Flauianum episcopum data, satis sibi ad manifestationem sui ipsa sufficiat, neque in aliquo aut purgationis aut expositionis indigeat, et alia tamen cum eadem mea scripta concordant, in quibus similiter predicationis mee sensus in aperto est. Necessitatem enim habens contra hereticos, qui  multos Christi populos conturbauerant, disserendi, et clementissimis principibus, et sancto concilio synodali, et Constantinopolitane Ecclesie quid de incarnatione uerbi secundum euangelicam apostolicamque doctrinam deberemus sapere ac sentire patefeci, et in nullo a sanctorum Patrum confessione discessi, quia una est, uera, singularis, perfecta, inuiolabilis catholica fides, cui nichil addi, nec minui potest. Quam Nestorius prius, et nunc Eutiches diuersa quidem assertione, sed simili impietate impugnare conati sunt, et Ecclesie Dei duas hereses sibimet contrarias inferre tentarunt, ut uterque a discipulis ueritatis merito damnaretur, quia insanum nimis et sacrilegum fuit quod uaria falsitate ambo sensere.

 Anathematizetur ergo Nestorius qui beatam uirginem Mariam hominis tantummodo credidit genitricem, ut aliam personam carnis, aliam faceret deitatis, nec unum Christum in uerbo Dei, et carne sentiret, sed separatim ac seiunctum alium Filium Dei, alium hominis predicaret, cum manente illa incommutabilis uerbi essentia, que ei cum Patre et Spiritu sancto intemporalis atque ceterna est, ita intra uirginea uiscera uerbum caro sit factum, uti uno conceptu, unoque partu eadem uirgo secundum unionem utriusque substantie, et ancilla Domini esset, et mater. Quod etiam Elizabeth, sicut Euangelista declarat, intellexit, et dixit: »Unde hoc mihi ut ueniat mater Domini mei ad me?«  Eutiches quoque eodem percellatur anathemate, qui  per impios ueterum hereticorum uolutatus errores, tertium Apollinaris dogma delegit, ut negata humane carnis atque anime ueritate, totum Dominum nostrum Iesum Christum unius asserat esse nature tanquam uerbi deitas ipsa se in carnem animamque conuerterit, et concipi ac nasci, nutriri, ac crescere, crucifigi, ac mori, sepeliri, ac resurgere, et ascendere in celum, et in Patris dextera, unde ad iudicandos uiuos et mortuos ueniet, considere, eius tantum essentie fuerit, que nichil horum in se sine carnis ueritate recepit, quoniam natura unigeniti, natura est Patris, natura est Spiritus sancti, simulque impassibiliter, simul est incommutabiliter, sempiterne Trinitatis indiuisa unitas, et consubstantialiter equalitas. Unde se ab Apollinaris peruersitate hereticus  iste desciscit, ne conuincatur deitatem passibilem sentire, atque mortalem, et tamen uerbi incarnati, id est, uerbi et carnis unam audens pronuntiare naturam, non dubie in Manichei et Marchionis transit insaniam, et mediatorem Dei et hominum hominem Iesum Christum simulatorie credit egisse, nec humanum in ipso corpus, sed phantasticam corporis speciem oculis apparuisse cernentium. Que impietatis mendacia, quoniam olim fides catholica detestatur, et talium sacrilegia concordibus per totum mundum beatorum Patrum sunt damnata sententiis, quicunque illi sunt ita obcecati, et a lumine ueritatis alieni, ut uerbo Dei a tempore incarnationis humanam, id est nostram, negent inesse naturam,  ostendant in quo sibi Christianum nomen usurpent, et cum Euangelio ueritatis qua ratione deitatis, aut deitas est orta sine carne. Si enim negari non potest quod »uerbum caro factum est, et habitauit in nobis ,« ita negari non potest quod Deus erat in Christo mundum reconcilians sibi. Que autem reconciliatio esse potest, qua humano generi propitiaretur Deus, nisi omnium causam mediator Dei hominisque susciperet? Qua uero ratione ueritatem mediatoris impleret, nisi qui in forma serui particeps esset et nostri? ut per unum nouum hominem fieret renouatio uetustatis, et mortis uinculum unius preuaricatione contractum, unius morte, qui solus morti nichil debuit solueretur? Effusio enim pro iniustis sanguinis iusti, tam potens fuit ad priuilegium,  tam diues ad pretium ut si uniuersitas captiuorum in Redemptorem suum crederet, nullum tyrannica uincula retinerent, quoniam sicut Apostolus ait: »Ubi abundauit peccatum, superabundauit et gratia ,« et cum sub peccati preiudicio nati potestatem acceperint ad iustitiam renascendi, ualidius factum est donum libertatis quam debitum seruitutis. Quam itaque sibi in huius sacramenti presidio spem relinquunt, qui in Saluatoris nostri corpore negant humane substantie ueritatem? Dicant in quo sacrificio reconciliati, dicant quo sanguine sint redempti. Quis est »qui tradidit semetipsum pro nobis oblationem, et hostiam Deo in odorem suauitatis ,« aut quid unquam sacrificium sacratius fuit, quam quod uerus pontifex altari crucis  per immolationem sue carnis imposuit? Quam uis enim »multorum sanctorum in conspectu Domini pretiosa mors fuerit ,« illius tamen insontis occisio, propitiatio fuit mundi. Accepere iusti, non dederunt coronas, et de fortitudine fidelium exempla nata sunt patientie non dona iustitie. Singulares quippe in singulis mortes fuere, nec alterius quisquam debitum suo fine persoluit, cum inter filios hominum unus solus Dominus noster iehsu Christus exstiterit, in quo omnes crucifixi, omnes mortui, omnes sepulti, omnes sunt etiam suscitati, de quibus ipse dicebat: »Cum exaltatus fuero, omnia traham ad me .« Fides etenim uera iustificans impios, et creans iustos ad humanitatis sue tracta participem in illo exquirit salutem, in quo  solo homo se inuenit innocentem, liberum habens per gratiam Dei de eius potentia gloriari, qui contra hostem superbum in carnis nostre humilitate congressus, his uictoriam suam tribuit, in quorum corpore triumphauit. Quamuis ergo in uno Domino nostro Iesu Christo uero Dei atque hominis Filio uerbi et carnis una persona sit, et utraque essentia communes habeat actiones, intelligende tamen sunt ipsorum operum qualitates, et sincere fidei contemplatione cernendum est, ad que prouehatur humilitas infirmitatis, et ad que inclinetur altitudo uirtutis. Quid sit quod caro sine uerbo non agit, et quid sit quod uerbum sine carne non efficit. Sine uerbi enim potentia nec conciperet uirgo, nec pareret, et sine  ueritate carnis obuoluta pannis infantia non iaceret. Sine uerbi potentia non adorarent magi puerum nouo sidere declaratum, et sine ueritate carnis non iuberetur transferri in Aegyptum puer, et ab Herodis persecutione subduci. Sine uerbi potentia non diceret uox Patris missa de celo, »hic est Filius meus dilectus, in quo mihi complacui ,« et sine ueritate carnis non protestaretur Ioannes: »Ecce agnus Dei, ecce qui tollit peccata mundi .« Sine uerbi potentia redintegratio debilium, et uiuificatio mortuorum, et sine ueritate carnis, nec cibus ieiuno, nec somnus esset necessarius fatigato. Postremo sine uerbi potentia non se Dominus Patri profiteretur equalem, sine ueritate carnis non idem diceret Patrem esse maiorem, cum  catholica fides utrumque suscipiat utrumque defendat, que secundum proprietatem diuine humaneque substantie, unum Dei Filium et hominem credit et uerbum. Quamuis ergo ab illo initio, quo in utero uirginis uerbum caro factum est, nichil unquam inter diuinam humanamque substantiam diuisionis exstiterit, ut per omnia incrementa corporea unius persone fuerint totius temporis actiones, et ipsa tamen que inseparabiliter facta sunt nulla permistione confundamus, sed quid cuius forme sit ex operum qualitate sentimus, nec diuina enim humanis preiudicant, nec humana diuinis, cum ita in idipsum utraque concurrant, ut in eis nec proprietas absumatur, nec persona germinetur. Dicant igitur isti phantastici Christiani, que substantia Saluatoris affixa sit  ligno, que iacuerit in sepulcro, et reuoluto monumenti lapide, que tertia die caro surrexit, uel quale corpus iehsu discipulorum uisui clausis ad eos ostiis ingressus intulerit, cum ad abigendam cernentium diffidentiam inspici oculis, digitisque tractari, patentes adhuc fixuras clauorum et recens compuncti lateris uulnus exigeret. Ac si in tanta luce ueritatis tenebras suas heretica obduratio non relinquit. Ostendant unde sibi spem uite polliceantur eterne, ad quam nisi per mediatorem Dei et hominum, hominem Iesum Christum non potest perueniri. »Non est enim aliud nomen datum hominibus sub celo in quo oporteat saluos fieri ,« nec est redemptio captiuitatis humane, nisi in sanguine eius qui dedit semetipsum redemptionem pro omnibus.  »Qui,« sicut predicat beatus Apostolus, »cum in forma Dei esset non rapinam arbitratus est esse se equalem Deo, sed semetipsum exinaniuit, formam 203 serui accipiens, in similitudine hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis. Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium, et infernorum, et omnis lingua confiteatur quia Dominus iehsu Christus in gloria est Dei Patris .« Quamuis ergo unus sit Dominus iehsu Christus, et uere deitatis uereque humanitatis in ipso una prorsus eademque persona sit,  neque huius unitionis soliditas ulla possit diuisione seiungi, exaltationem tamen qua illum exaltauit Deus, et donauit illi nomen quod est super omne nomen excellit, ad eam intelligimus pertinere formam que ditanda erat tante glorificationis augmento. In forma quippe Dei equalis erat Filius Patri, et inter genitorem atque unigenitum nulla erat in essentia discretio, nulla in maiestate diuersitas, nec per incarnationis mysterium aliquid decesserat uerbo quod ei Patris munere redderetur. Forma autem serui per quam impassibilis deitas sacramentum magne pietatis impleuit, humana humilitas est, et in gloria diuine potestatis euecta est in tantam unitatem ab ipso conceptu uirginis deitate et humanitate connexa, ut nec sine homine diuina, nec sine Deo agerentur humana.  Propter quod sicut Dominus maiestatis dicitur crucifixus, ita qui ex sempiternitate equalis est Deo, dicitur exaltatus. Nec interest ex qua Christus substantia nominetur, cum inseparabiliter manente unitate persone, idem sit et totus hominis filius propter carnem, et totus Dei Filius propter unam cum Patre deitatem. Quidquid ergo in tempore accepit Christus, secundum hominem accepit, cuique non habuit conferuntur. Nam secundum potentiam uerbi indifferenter omnia que habet Pater, etiam Filius habet, et que in forma serui a Patre accepit, eadem in forma Patris etiam ipse donauit, et idem ipse et diues et pauper. Diues, quia »in principio erat uerbum, et uerbum erat apud Deum, et Deus erat uerbum. Hoc erat in principio apud Deum; omnia per ipsum facta  sunt, et sine ipso factum est nichil ;« pauper uero, quia »uerbum caro factum est, et habitauit in nobis .« Que autem est eius exinanitio, queue paupertas, nisi forme seruilis acceptio, per quam uerbi maiestate uelata, dispensatio humane redemptionis impleta est. Nam quia captiuata nostre resolui originalia uincula non poterant, et ab hostis imperio relaxari, nisi existeret homo nostri generis, nostreque nature quem ueteris debiti preiudicia non tenerent, et qui immaculato sanguine suo chirographum lethale dilueret, sicut ab initio erat diuinitus preordinatum, et prophetarum oraculis prenuntiatum, ita est in plenitudine prefiniti temporis factum, ut multis modis, significata promissio in diu exspectatum ueniret  effectum, nec posset esse ambiguum, quod continuis significationibus semper fuerat nuntiatum. Destructis itaque tot heresibus, que per sanctam deuotionem presidentium Patrum a corpore sunt catholice unitatis abscisse queque ideo extorres a Christo esse meruere, quia uerbi incarnationem, que singularis est recte credentium salus, fecerunt sibi »lapidem offensionis, et petram scandali ,« miror dilectionem uestram in discernendo ueritatis lumine laborare, et cum multis manifestationibus declaratum sit, quam recte et Nestorium et Eutichen cum Dioscoro fides Christiana damnauerit, nec Christianus possit uocari, qui uel illius, uel horum impietati prebet assensum. Doleo uos euangelice  et apostolice doctrine, ut audio, resultare, exagitando seditionibus ciuitates, conturbando ecclesias, nec solum iniurias, sed etiam cedes presbyteris atque episcopis inferendo, ut pre furore et seuitia propositi uestri, et professionis sitis immemores. Ubi est regula mansuetudinis et quietis, ubi longanimitas patientie, ubi tranquillitas pacis, ubi firmamentum dilectionis et tolerantie fortitudo? Que uos ab Euangelio Christi aut persuasio abduxit aut persecutio separauit? uel que tanta exstitit decipientis astutia, ut obliti prophetarum, et apostolorum, obliti symboli salutaris, et confessionis qua pronuntiantes coram multis testibus sacramentum baptismi suscepistis, diabolicis uos illusionibus subderetis? Quid apud uos acture fuerant ungule, quid seua tormenta, si  ad expugnandam fidei uestre integritatem tantum uana hereticorum commenta ualuere? Pro fide uos agere creditis, et fidei contraitis; Ecclesie nomine armamini, et contra Ecclesiam dimicatis. Hoc a prophetis, hoc ab euangelistis, hoc ab apostolis didicistis, ut negantes Christi carnem, et ipsam uerbi essentiam passioni mortique subdentes, alienam faciatis nostram a suo reparatore naturam, totumque quod crux intulit, quod lancea uulnerauit, quod sepulcri lapis suscepit et reddidit solum fuisse opus diuine potentie, non etiam humilitatis humane? Propter quam Apostolus dicit: »Non enim erubesco Euangelium ,« quoniam nouerat quale Christianis obiiceretur opprobrium ab inimicis. Et ideo Dominus protestabatur, dicens: »Qui me confessus  fuerit coram hominibus, et ego confitebor illum coram Patre meo .« Hi enim non erunt digni confessione Filii et Patris, quibus nunc caro Christi uerecundiam facit, probabuntque se nullam de ligno crucis sumpsisse uirtutem, qui quod preferendum frontibus acceperunt, promere labiis erubescunt. Declinate, filii, ab his diabolicis persuasionibus, declinate. ueritatem Dei nulla res uiolat, sed ueritas nos nisi in nostra carne non saluat. »ueritas quippe  de terra orta est ,« et sic uerbum Maria concepit, ut uniendam sibi carnem de sua substantia ministraret, nec cum adiectione persone, nec cum euacuatione nature, quoniam qui erat in forma Dei, ita accepit formam serui, ut unus atque idem in forma  utraque sit Christus inclinante se Deo usque ad infima hominis, et proficiente homine usque ad summa deitatis, dicente Apostolo: »Quorum Patres et ex quibus Christus secundum carnem, qui est super omnia Deus benedictus in secula .« Amen.



XLII.---Ad Theodoricum episcopum.

LEO THEODORICO episcopo de fidei perseuerantia.

Remeantibus ad nos fratribus et consacerdotibus nostris quos ad sanctum concilium sedes beati Petri direxit, agnouimus dilectionem tuam superno adiutorio nobiscum tam Nestoriane impietatis, quam Eutichiane uesanie exstitisse uictricem. Unde gloriamur in Domino cum Propheta cantantes: »Adiutorium nostrum in nomine Domini, qui fecit celum  et terram .« Qui nullum nos in nostris fratribus detrimentum sustinere permisit, sed que nostro prius ministerio definierat, uniuerse fraternitatis irretractabili firmauit assensu, ut uere a se prodesse ostenderit, quod prius a prima omnium sede formatum totius Christiani orbis iudicium recepisset, ut in hoc quoque capite membra concordent. In quo amplior nobis in hac re fit gaudendi materia, dum et tanto magis perculit inimicus, quanto contra Christi ministros seruus insurrexit. Nam ne aliarum sedium ab ea quam ceteris omnium Dominus statuit presidere consensus absentatio uideretur, aut alia quelibet subrepere posset aduersa suspicio, inuenti prius sunt qui de iudiciis nostris ambigerent. Et dum nonnulli ad dissensiones  incitati ab auctore contradictionis ad insana bella prosiliunt, ad maius bonum, malum eius auctore totius bonitatis dispensante prouentum conuertitur. Dulcius si quidem munera gratie diuine proueniunt, quoties non sine magnis sudoribus acquiruntur. Et minus bonum uideri solet pax continuata per otium, quam reddita post laborem. Ipsa quoque ueritas et clarius renitescit, et fortius retinetur, dum que fides prius docuerat, hec postea examinatio confirmaret. Multum denique sacerdotalis officii meritum splendescit ubi sic summorum seruatur auctoritas, ut in nullo inferiorum putetur imminuta libertas. Et ad maiorem gloriam proficit finis examinis quando ad hoc se accepit exercendi fiducia, ut uincatur aduersitas, ne quod  per se probatur reprobum silentii preiudicio uideatur oppressum. Exsulta igitur, carissime frater, in unico filio uictor exsulta. uicit per nos ille, cuius carnis ueritas negabatur, uicit per nos, et pro nobis ille cui uicimus. Secunda est post aduentum Domini hec orbi festiuitas. Redditum seculo est predone prostrato incarnationis diuine mysterium, quod humani generis inimicus, quia rebus ipsis auferre non poterat, calumniis obscurabat. Quinimo ab incredulorum corde perierat immortale mysterium, quia nichil prodest tanta salus incredulis, ipsa ueritate suis dicente discipulis: »Qui crediderit et baptizatus fuerit, saluus erit: qui autem non crediderit, condemnabitur .« Solis iustitie iubar, densis per orientem Nestorii et Eutichetis nebulis impeditum,  pure ab occidente resplenduit, ubi commercium in apostolis et doctoribus principaliter collocauit, quamuis nec illic unquam defuisse credendus sit, quo confessores sibi egregios reseruauit. Ita ut dum denuo conaretur hostis antiquus per secundi Pharaonis impenitens cor, fidei Abrahe semen et filios exstinguere, Deo miserante, languescens, nisi sibi nocere nichil possit. De quo et illud omnipotens mirabilius egit, quia et quos sibi conscios ad Isrelitici populi sedes asciuerat, non cum tyrannidis auctore submersit, sed cum suo populo congregauit, et sicut reuera se dignum et soli sibi possibile fons misericordie nouerat, uictos a nobis nobiscum fecit esse uicturos. Nam dum solus uere sit humani generis  hostis spiritus falsitatis, omnes de illo iam triumphare non dubium est quos sibi ueritas uindicauit. Nunc prorsus illa Redemptoris nostri dicta quam sint diuine auctoritatis apparet, dum contra hostes fidei sic aptantur, ut de ipsis dubitare dictis non liceat. »uos, inquit, ex patre diabolo estis. Et desideria patris uestri uultis implere. Ille homicida fuit ab initio, et in ueritate non stetit, quia ueritas in eo non est. Quando loquitur mendacium, ex suis propriis loquitur, quia mendax est et pater eius .« Nihil ergo mirandum est, quod hi qui in ueritate Dei nostre nature mendacium crediderunt, patri suo et circa ista concordant, quidquid uisum, quidquid auditum, quidquid denique teste Euangelio tactum est atque  palpatum in unico Dei Filio, non eius cuius probatum est asserentes, sed ceterne et cessentialis Patri fuisse substantie, quasi aut diuinitatis natura crucis ligno transfixa sit, aut inconuertibilis crescere per etates, et in sapientia proficere, sapientia sempiterna uel spiritu Deus, qui spiritus est, subinde repleri poterit. In hoc quoque se acerba uesania, ex quo auctore processerit, prodit, quod quantum in se est, uniuersis nocere molita. Nam qui nos persequendo afflixit, ceteros ad consensum sceleris impellendo deprauauit. Sed nec nos, licet in singulis fratribus, quia membra nostra sunt, uulnerasset, a speciali dolore fecit exceptos, quibus noua et inaudita, atque incredibili audacia inferre contra suum caput est molitus iniuriam. Sed utinam  uel post tot pessima resipiscens, non nos etiam de suo eterne damnationis interitum contristarit. Quam mensuram sceleris pretermisit, cui nec hoc sufficere potuit, quod nec uiuis parcendo, nec mortuis etiam in sanguinem innocentis et catholici sacerdotis pollutas iampridem abdicata ueritate, atque approbata falsitate, manus intinxit, et cum scriptum sit: »Qui odit fratrem suum, homicida est ,« ille quod odio iam fecisset, addictus est, impleuit operibus, quasi nec audisset, nec aliud quod Dominus ait: »Discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue est .« Dignus diabolici predicator erroris Aegyptius uastator inuentus  est, quia tanquam seuissimus tyrannus Ecclesie nefandas blasphemias per uiolentem seditiosorum turbam, et per cruentas manus militum, uenerandis 204 fratribus imponebat, et cum uoce nostri Redemptoris firmatum sit unum eumdemque homicidii et falsitatis auctorem, ille pariter utcunque compleuit, quasi non ut caueantur, sed ut perpetrentur scripta sint, ad perditionis sue cumulum trahens que Dei Filius monuit ad salutem; illud quoque surda nimis aure preteriens quod ab eodem Domino dictum est: »Ergo quod uidi apud Patrem meum loquor, et uos ergo quod uidistis apud Patrem uestrum facitis .« Igitur dum sancte memorie Flauiano uitam presentis seculi moliretur  auferre se serene uite luce priuauit. Dum uos ab ecclesiis uestris conaretur expellere, se a Christianorum collegio segregauit. Dum trahit plurimos et impellit ad erroris assensum, multiplici animam suam uulnere sauciauit, solus ultra omnes et per omnes, ac pro omnibus reus qui causa reatus omnibus fuit. Sed licet his tua fraternitas solido cibo firmata indigere minime uideatur, tamen quod nostri loci est implemus circa uocem dicentis Apostoli: »Preter ea que extrinsecus sunt, instantia mea quotidiana sollicitudo omnium Ecclesiarum. Quis infirmatur et ego non infirmor? quis scandalizatur et ego non uror?«  Hoc precipue presenti occasione credimus admonendum, frater carissime, ut quotiescunque diuina gratia  ministrante illos qui foris sunt fonte doctrine aut submergimus, aut purgamus, in nullo ab illis quas Spiritus sancti diuinitas in Chalcedonensi concilio protulit fidei regulis recedentes, inter utrumque hostem nouelle perfidie sermonem nostrum cum omni cautela liberemus. Non iam, quod absit, tanquam de dubiis disceptantes, sed auctoritate sua que bene definita sunt astruentes, cum et in apostolice Sedis epistola uniuersali sancte synodi assensu firmata tanta diuine auctoritatis testimonia nouerimus esse congesta, ut nullus queat ulterius dubitare, nisi qui sibimetipsi errorum tenebras inferre maluerit, cum synodalia gesta uel quibus primum definitio fidei legitur esse formata, uel quibus prefate littere apostolice Sedis, etiam tue fraternitatis studio defense  sunt, et maxime ad piissimos principes totius concilii allocutio, tot sit, precedentium Patrum testimoniis roborata, ut, quamuis imprudenti ac pertinaci animo, si tamen non iam cum diabolo pro sua impietate damnatus est, ualeant suadere. Unde hoc quoque contra hostes Ecclesie prouidere condignum est, ut eis nullam calumniandi occasionem, quod ad nos attinet, penitus relinquamus, nec unquam contra Nestorianos aut Eutichianos agentes alteri eorum uideamur terga uertisse. Sed utrosque Christi hostes equa lance uitemus atque damnemus. Ita ut nos quoties audientium quelibet poscit utilitas, cum dogmatibus eorum digno anathemate promptissime atque euidentissime feriamus, ne si a nobis hoc quod obscurius fieri uideatur aut tardius putetur  inuitum. Quod quamuis prudentiam tuam res ipsa admonere sufficiat, nunc tamen et experimenta docuerunt. Sed benedictus Deus noster cuius inuincibilis ueritas ab omni hereseos macula mundum te secundum Sedis apostolice iudicium monstrauit, cui dignam retribuis pro tot laboribus gratiam, si talem te qualem probauimus ac probamus, pro uniuersalis Ecclesie defensione seruaueris. Nam quod Deus omnium calumniosorum fallacias soluit, maximam beatissimi Petri curam pro nobis cunctis agnoscimus, qui priusquam sedis sue iudicium in fidei definitione firmauit, nec circa cuiusquam uestrum qui nobiscum pro catholica fide laboratis personam reprobum uideri permisit, quia nec poterat Spiritu  sancto indicante quisquam non uictor exire, quorum iam uicerat fides. Quod superest exhortamur, ut quia illic nonnullas Eutichiani ac Nestoriani erroris reliquias cognouimus remansisse, nunc etiam Sedi apostolice collabores. uictoria enim quam Deus noster sue donauit Ecclesie, quandiu in hoc mundo uersamur, licet fiduciam maiorem tribuat, non tamen in totum sollicitudinem perimit, nec ut dormiamus donata est, sed ut suauius laboremus. Unde in hoc quoque tue uigilantie sollicitudinem uolumus adiuuari, ut tua relatione currente, quid apud illos religionis doctrina Dominica proficiat, apostolicam Sedem festines instruere, quatenus illius religionis sacerdotes in quocunque usus exegerit adiuuemus. De his uero que in supradicto concilio illicita contra  uenerabiles Nicenos canones presumptione tentata sunt ad fratrem et episcopum nostrum Antiochene sedis presulem scripsimus, adiicientes et illud quod nobis propter improbitatem monachorum quorumdam religionis uestre uerbo mandasti, per uicarios nostros et specialiter statuentes, ut preter Domini sacerdotes, nullus audeat predicare, seu monachus siue ille sit laicus cuiuslibet scientie nomine glorietur. Quas tamen litteras pro utilitate uniuersalis Ecclesie per predictum fratrem et cepiscopum nostrum Maximum ad omnium uolumus peruenire notitiam, et ob hoc id nolumus earum exemplar adiicere, quia que predicto fratri iniunximus non dubitamus implenda. Et alia manu: Deus te incolumem custodiat, frater carissime. Data  quarto Idus Iunii, Opilione uiro clarissimo consule.



XLIII.---Ad Iulianum episcopum.

LEO IULIANO episcopo.

Christianissimi principis fidem sepe euidentissimis probauimus documentis, ac de nostro gratias ago qui talem dignatus est rebus humanis concedere pro sua pietate rectorem, qui fidei causas et reipublice summe uigilantie studio tueretur, hereticorum ausibus semper obsistens, et nichil eorum insanie aduersum catholicam fidem licere permittens, cuius post Deum beneficiis hoc debetur, quod Hierosolymitanus episcopus est receptus, et monachos quos perfidia heretice falsitatis inuaserat ad sanitatem augusta auctoritas reuocauit. Mox itaque, ut accepi epistolas tuas talia continentes, non solum  eadem die, sed prope eadem die responsum reddere maturaui, ut certior de omnibus que scripseras reddideris. Fratrem Proterium Alexandrine urbis episcopum gratulor satisfactionis plenas de fide sua ad nos litteras direxisse, et manifeste, quidnam teneat indicasse, cui me dignam gratiam pro fidei ipsius sinceritate necesse est prestare, ut honorem in nullo sue perdat ecclesie, sedis sue priuilegia paterne antiquitatis exemplo, iuxta canonum illibata iura possideat, de presentis anni Pascha, nulla dubitatio esse nobis potuit. Sed de futuro quod sciuimus, quod Theophilus Alexandrine urbis episcopus nono Kalendarum Maiarum die, quod nunquam ita a tempore Dominice resurrectionis celebratum est  credidit ascribendum. Unde sollicitius congruit inquiri, ut omnis occasio tollatur erroris. Nam in nostris annalibus Kalendarum Maiarum die, aptissime a Patribus nostris et constitutus legitur et celebratus. Ac ne uel apud nos, uel apud orientales nascatur ex hac parte diuersitas, hoc instantius nostro nomine cum Christianissimo principe agere tua dignetur dilectio. Quamuis et ipse clementissimus princeps se inquisitione sollicitissima curam hanc Aegyptiis delegasset suis episcopis dignatus sit indicare. Epistolam sane meam ad Chalcedonensem synodum datam presentibus episcopis et clericis lectam fuisse tuis epistolis retulisse. Sed usque ad illud capitulum quo ea que de fide acta sunt, meus uidetur firmasse consensus. Unde miratus sum, quod  reliqua que secuta fuerunt, non pariter in notitiam eorum quibus sunt lecta prolata sint, cum maxime omnibus innotescere debuisset, improbum a nobis ambitum notatum fuisse, et nouis usurpationibus constituta, inuiolata, ut semper scripsimus, seruarentur. Et iam presbyterum quem asseris fuisse discussum gratulamur cognitione habita in omnibus fuisse purgatum. Epistolam quoque ad Christianissimum principem noueris me misisse in qua illi gratias egi, quia curam mihi suam tam pro fidei causa quam pro securitate reipublice dignatus est indicare. Aliam quoque ad nos epistolam dedit interueniens pro Anatolio episcopo, ut nostri illi animi gratia prebeatur, quoniam correctionem eius permittit, et in omnibus satisfacturum esse que ad fidei obseruantiam  pertinentur, pollicet. Data quinto Idus Ianuarii, Etio et Studio uiris clarissimis consulibus.



XLIu.---Ad Anatolium episcopum per Patricium diaconum missa.

Lectis dilectionis tue litteris quas per filium nostrum Patricium diaconum direxisti, intellexi tibi studium mee sollicitudinis displicere, qua secundum Dominicam caritatem, quam tibi a nobis impendi experimentis plurimis approbasti, de cauendis his qui communis fidei aduersarii dicerentur admonui, ne ad negligentiam rectoris referretur, si quisquam in Ecclesia catholica ea predicare presumeret que hereticorum sensibus conuenirent. Quod utrum ueraciter fama iactaret dilectionis tue inquirendum iudicio delegaui. Neque in aliquo honorem tuum  lesi, cui discutienda ea que ad me erant perlata commisi, ut scilicet Atticus presbyter, quem talia audere cognoueram, nisi perfecta se satisfactione purgasset, et non solum uoce hereticos, sed etiam proprie manus subscriptione damnasset, a communionis gratia esset alienus. Qui scripta mittendo dubie fidei et professionis incerte confirmauit magis quam diluit quidquid ad nos de eo fama pertulerat. Cum si conscientiam suam uoluisset probare sinceram, non Eutichen sibi odiosum fuisse, sed quod perfidiam ipsius reprobaret atque damnaret, debuerat confiteri, quia aliud sunt humane etiam inter catholicos simultates, aliud diabolici, quos fides catholica damnat errores. Et ideo, frater carissime,  in nullo debes de nostra dilectione dubitare si prophete exemplum sequaris et dicas: »Nonne qui te oderant, Domine, oderam illos, et super inimicos tuos tabescebam?«  Per omnia enim uolo te esse certissimum, quod sicut meam estimationem illesam cupio permanere, ita opto te quoque in omnibus irreprehensibilem reperiri. Predictus autem ut ab omni suspicione contraria liber appareat, quid in Eutichen anathematizet ac damnet euidenter ostendat, et in damnationem erroris expressi, remota omni dubitatione subscribat. Ita ut Chalcedonensis symboli definitionem de fide, cui etiam dilectio tua subscribendo consensit, et quam apostolice Sedis firmauit auctoritas profiteatur se per omnia seruaturum, adiecta suscriptione proprie  manus, que in ecclesia Christiano populo presente recitetur, ut pro catholica fide, neque nos negligentes, neque ipsa umbra suspectus habeatur. Qui si in eadem prauitate perdurans preceptis salubribus parere noluerit, sententiam synodi Chalcedonensis, cuius definitionibus resultat, recipiet. Data quintodecimo Kalendas Aprilis, gloria Maioriano Augusto, consule.



XLu.---Ad eumdem.

LEO episcopus ANATOLIO episcopo.

Si firmo incommutabilique proposito dilectio tua curam gratie communis habuisset, nichil profecto quod ullam anxietatem tibi ingereret, exstitisset. Non enim sinebat ratio, ut eius caritatem spernerem quam amore pacis et studio reparande catholice  fidei inter ipsa episcopatus rudimenta iuuissem, obstans in ecclesiasticis curis talem habere consortem, ut mihi de sanctis precursoribus tuis, nec Ioannis specialem copiosamque doctrinam, nec auctoritatem Attici, nec industriam Procli, nec fidem beati Flauiani deesse sentirem, et ita studiis tuis uterer, ut nullus auderet uel fidei catholice resultare, uel Nicenis uenerabilium Patrum regulis contraire. Sed cum in iniuriam canonum, ut agnoscis, illa tentata sunt que omnibus ecclesiis scandalum maximum generarent, quid aptius ac modestius facerem quam ut te primum ut ab hac intentione discederes, fraterno animo missis litteris admonerem? Ad quas cum non rescriberes, ipse a colloquii mei consortio 205 separasti. Denique inde iam tacui, sed clementissimo  principi custodi fidei frequenti litterarum petitionem suggessi, ut pro pace ecclesiarum quam tibi maxime prodesse cognoscis, hec que nunc a dilectione facta sunt implerentur. Cui ineffabiles gratias ago, quod secundum eruditionem Spiritus sancti, cuius est uirtute plenissimus sacerdotali dignatur studere concordie, sciens sibi orationes supplicantium copiosius profuturas, si famuli unius Domini in nullo sint a uera pacis unitate diuisi. Quod ergo in Constantinopolitana Ecclesia quedam in officiis clericorum correcta significas, ut etenim presbyterum in gratiam tuam affectationemque reuocaueris, et Andream archidiaconi actione submoueris, nobis placuisse rescribo, quia estimationem  tuam, ut optabam, plurimum erigit atque commendat, et merito post correctionem in obliuionem deducitur quod reprehensioni obnoxium uidebatur, cum hereticorum prouectione et sancte memorie Flauiani iniuria grauaueris que nunc simul ab omni offensione cum tui, ut uolui, laude cessarunt, quia in ordinem suum que fuerant turbata redierunt. Andream sane qui rationabiliter archidiaconi est priuatus officio, et Eufratem qui sancte memorie Flauiani, ut comperi, improbus exstitit accusator, si professionibus plenissime scriptis, non minus Eutichianam heresim quam Nestorianum exsecrabile dogma condemnant, quoniam uenia est prestanda correctis, presbyteros consecrabis, ut sibi remedium catholice fidei sentiant profuisse, electo  primitus et probato qui archidiaconi officium possit implere, id est, quem nulla unquam predictarum impietatum fama resperserit. Ceteri uero quos par reatus inuoluerat, si ueniam simili professione cum satisfactione deposcunt, suis ordinibus reformentur, his tantum ad officiorum primatum admissis quos ab omni errore liberos fuisse constiterit. Illam autem culpam quam de augenda potestate aliena, ut asseris, adhortatione contraxeras efficacius atque sincerius tua caritas diluisset, si quod tentari sine tua uoluntate non potuit, non ad sua clericorum consilia transtulisses, quia sicut in mala suasione delinquitur, ita et in mala consensione peccatur. Sed gratum mihi, frater carissime, est, quod dilectio tua profitetur sibi displicere, quod tunc etiam placere  non debuit. Sufficit in gratie communis regressum professio dilectionis tue, et attestatio principis Christiani, ne cui detur tarda correctio, cui tam uenerabilis assertor accessit. Abiiciatur penitus inconcessi iuris qui dissensionem fecerat appetitus. Sufficiant limites quos sanctorum Patrum prouidentissima decreta posuerunt, ut quieta sit suis meritis et antiquis priuilegiis dignitas omnium sacerdotum renouetur, et maneat in te Dominice caritatis affectio, ad quam dilectionem tuam sepius cohortatus sum cum fratre et cepiscopo nostro Iuliano, qui communem gratiam semper optauit, cuius industria et sollicitudines tue releuabuntur, et fides catholica munietur. Super omnia autem fraterna caritate hortor et moneo, ut ea que ad gloriam uel ad munimen  pertinent sacerdotalis officii Nicenorum canonum uniuersalis Ecclesie pacem seruantia decreta custodias. Sic enim inter Domini sacerdotes inuiolata caritas permanebit, si paribus studiis que sunt a sanctis Patribus constituta, seruentur. Data quarto Kalendas Iunii, Etio et Studio uiris clarissimis consulibus.



XLuI.---Ad Iuuenalem Hierosolymitanum et ceteros episcopos qui in sancta synodo Chalcedonensi congregati fuerunt.

Omnem quidem fraternitatem uestram nosse non ambigo definitionem sancte synodi, que ob confirmationem fidei in Chalcedonensi ciuitate celebrata est, toto corde me fuisse complexum. Quia nulla  sinebat ratio, ut qui unitatem catholice fidei dolebant ab hereticis fuisse turbatam non exsultanter in integrum rediisse gauderem. Hoc autem non solum ab ipso beatissime confessionis effectu, sed etiam ex epistolis meis quas post reditum meorum ad Constantinopolitane urbis antistitem dedi, potuissetis agnoscere, si uobis responsionem sedis apostolice manifestare uoluisset. Ne ergo per malignos interpretes dubitabile uideatur, utrum que in synodo Chalcedonensi per unitatem uestram de fide statuta sunt, approbem. Hoc ad omnes fratres et cepiscopos nostros qui predicto concilio interfuerunt, scripta direxi, que gloriosissimus et clementissimus princeps, sicut poposci, in notitiam uestram mittere pro catholice fidei amore dignabitur, ut et fraterna  uniuersitas, et omnium fidelium corda cognoscant me non solum per fratres qui uicem meam exsecuti sunt, sed etiam per approbationem gestorum synodalium propriam uobiscum iniisse sententiam in sola uidelicet fidei causa quod sepe dicendum est, propter quam generale concilium et ex precepto Christianorum principum, et ex consensu apostolice Sedis placuit congregari, damnatis hereticis qui si congrui esse uoluissent, nulla penitus resideret de uera Domini nostri Iesu Christi incarnatione dubitatio. Unde si quis unquam ausus fuerit uel Nestoriani perfidiam tueri, uel Eutichetis ac Dioscori impium dogma defendere, et a catholicorum communione resecetur, nec habeat eius corporis participationem, cuius abnegat ueritatem. De custodiendis  quoque sanctorum Patrum statutis, que in synodo Nicena inuiolabilibus sunt fixa decretis obseruantiam uestre sanctitatis admoneo, ut iura ecclesiarum sicut ab illis 318 Patribus diuinitus inspirata sunt ordinata permaneant. Nihil alienum improbus ambitus concupiscat, nec per alterius immunitionem suum aliquis querat augmentum. Quantumlibet enim exortis assensionibus se instruat uanitatis elatio, et appetitus suos conciliorum estimet nomine roborandos, infirmum atque irritum erit quidquid a predictorum canonibus discreparit, quorum regulis apostolica Sedes quam reuerenter utatur scriptorum meorum, quibus Constantinopolitani antistitis conatus repuli poterit sanctitas uestra lectione cognoscere, me auxiliante Domino nostro, et catholice  fidei et paternarum traditionum esse custodem. Data duodecimo Kalendas Aprilis, Opilione uiro clarissimo consule.



XLuII.---Ad Iuuenalem Hierosolymitanum episcopum.

Acceptis dilectionis tue litteris quas ad me filii nostri Andreas presbyter, et Petrus diaconus detulerunt, gauisus quidem sum, quod ad episcopatus tui sedem redire licuisset; sed confluentibus in recordationem omnibus que te per quosdam excessus laborare fecerunt, dolui aduersitatum tuarum temetipsum tibi fuisse materiam, et resistendi hereticis constantiam perdidisse, qui estimant non esse tibi liberum ut eos audeas redarguere, quos tibi  liberum ut eos audeas redarguere, quos tibi professus sis in suo errore placuisse. Beate enim memorie Flauiani condemnatio et impiissimi Eutychetis receptio, quod nisi Domini nostri Iesu Christi secundum carnem negatio fuit? quam ipse grandi misericordia sua fecit resolui cum detestandum illud Ephesine synodi iudicium ita sancta Chalcedonensis synodi auctoritate destruxit, ut nullum deprauatorum a remedio correctionis arceret. Unde quia in tempore indulgentie resipiscentiam magis quam pertinaciam delegisti, ita gaudeo te celestem expetisse medicinam, ut fidei ab hereticis impugnate tandem possis esse defensor. Quamuis enim nulli sacerdotum liceat nescire quod predicat. Quoniam qui ignorat ignorabitur, inexcusabilior tamen est omnibus imperitis  quilibet Hierosolymis habitans Christianus, qui ad cognoscendam uirtutem Euangelii non solum paginarum eloquiis, sed ipsorum locorum testimoniis cruditur; et quod alibi non licet non credi, ibi non potest non uideri. Quid laborat intellectus, ubi est magister aspectus? Et cur lecta uel audita sunt dubia, ubi se uel uisui et tactui tot humane salutis ingerunt sacramenta? Quasi ad singulos quosque cunctantes Dominus adhuc uoce corporea utatur et dicat: »Quid turbati estis, et quare cogitationes ascendunt in corda uestra? uidete manus meas, et pedes meos, quia ipse ego sum. Palpate et uidete, quia spiritus ossa et carnem non habet sicut me uidetis habere .« Utere ergo, frater carissime,  inuictissimis catholice fidei documentis, et euangelistarum predicationem sanctorum locorum, in quibus degis, testificatione defende. Apud te est Bethlehem, in qua salutifer Dauidice uirginis partus illuxit, quem obuolutum pannis inter angustias diuersorii presepe suscepit. Apud te est declarata ab angelis, adorata a magis, et per multorum infantium mortes ab Herode quesita Saluatoris infantia. Apud te est ubi pueritia eius adoleuit, ubi adolescentia maturuit, et per omnia incrementa corporea in uirum perfectum ueri hominis natura proficit, non sine cibo eruditionis, non sine somno quietis, non sine fletu miserationis, nec sine pauore formidinis. Unus enim atque idem est qui et in Dei forma operatus est miracula magna uirtutis, et in forma serui  subiit seuitiam passionis. Hoc tibi ipsa crux indesinenter loquitur, hoc lapis clamat sepulcri, in quo Dominus humana conditione iacuit, et de quo diuina potentia resurrexit, et cum ad montem Oliueti locum ascensionis ueneraturus accedis, an non illa uox angelica in tuo resultat auditu, qua eleuatione Domini stupentibus dicitur: »uiri Galilei, quid statis aspicientes in celum, hic iehsu qui assumptus est a uobis, sic ueniet quemadmodum uidistis euntem in celum ?« ueram igitur Christi generationem crux uera confirmat, quoniam ipse in nostra carne nascitur qui in nostra crucifigitur, que nullo interueniente peccato, nisi fuisset nostri generis, non potuisset esse mortalis. Ut autem repararet  omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam omnes fierent innocentes. Inde in homines manante iustitia ubi est humana suscepta natura. Nulla enim ratione extra nostri est corporis ueritatem, de quo euangelista predicationem inchoans dicit: »Liber generationis Iesu Christi filii Dauid, filii Abraham .« Et qui Samaritane mulieri protestatur, quoniam salus ex Iudeis est, beati Pauli apostoli consonante doctrina cum dicit: »Quorum patres et ex quibus Christus secundum carnem, qui est super omnia Deus benedictus in secula .« Itemque ad Timotheum:  »Memento, inquit, Iesum Christum resurrexisse a mortuis ex semine Dauid secundum carnem .« Hec autem caritas quantis et noui et ueteris Testamenti auctoritatibus declaretur, pro antiquitate sacerdotii tui euidenter agnoscis, cum fides Patrum et scripta mea ad sancte memorie Flauianum data, quorum mentionem ipse fecisti, adiecta uniuersalis synodi confirmatione sufficiant. Unde prospicere oportet dilectionem tuam ne contra redemptionis ac spei nostre ineffabile sacramentum ullus obmurmuret. Sed, si qui sunt qui adhuc, aut ignorantia caligant, aut peruersitate discordant, eorum quorum in Ecclesia Dei apostolica fuit et est clara doctrina auctoritatibus instruantur, et de incarnatione uerbi Dei hec nos credere quod illi credidere  cognoscant, neque se extra corpus Christi in quo commortui et comresuscitati sumus sua obduratione constituant, quia nec pietas fidei, nec ratio recipit sacramenti, ut aut in sua essentia passibilis fuerit deitas, aut in nostre nature susceptione mentita sit ueritas. Particulam Dominice crucis cum eulogiis dilectionis uestre ueneranter accepi. Data pridie Nonas Septembris, Etio et Studio uiris clarissimis consulibus.





206 XLuIII.---Epistola Rauennii aliorumque episcoporum Gallorum ad Leonem papam, fidei eius quam ad Orientem direxit laudes dicentium.

Domino uere sancto, merito in Christo beatissimo et apostolico honore uenerando pape Leoni, Rauennius, Rusticus, uenerius, Constantinus, Maximus,  Armatarus, Florus, Gauinus, ualerianus, Constantius, Nestorius, Maximus, Asclepius. Item Maximus, Ursus, Ingenulus, Iustus, ualerius, Superuentus, Crisaphius, Fonteius, Petronius, Hydacius, Etherius, Glalius, Euticius, Fraternus, uenturus, Eugenius, Hilarius, uerus, Amandus, Gerontius, Proculeianus, Iulianus, Helladius, Amentarius, Honoratus, Hepartius, Amenius, Dinatius, Maximus et Hernantius, Palladius.

Perlata ad nos epistola beatitudinis uestre quam ad Orientem pro catholice fidei assertione misistis, optassemus et statim apostolatui uestro pro tam immenso munere gratiarum actionem referre, nisi nobis difficultatem qua in unum celeriter non potuimus  conuenire, uel spatia quibus a nobis disparati sumus longa terrarum nostrarum que in regionibus nostris, preter consuetudinem, fuit intemperies attulisset. Det ergo apostolatus uester nostre ueniam tarditati, que non otio aut dissimulatione, sed de certa necessitate descendit, queque a nobis etsi celeritatis gratiam abstulit, exsultandi tamen materiam auferre non potuit. Exsultamus itaque Christiano populo lectis beatitudinis uestre litteris, et omnium instructione patefacta, omnes intra Gallias constitutos exsultare mox fecimus, dolentes pariter pro his nobiscum qui, catholice fidei lumine derelicto, errorum tenebras inciderunt. Que apostolatus uestri scripta, ita ut symbolum fidei quisquis redemptionis sacramenta non negligit, tabulis cordis  ascripsit, et tenaci quo ad confundendos hereticorum errores paratior fit memorie commendauit. Multi itaque in ea pariter gaudentes exsultantes recognouerunt fidei sue sensum, et ita se semper ex traditione paterna tenuisse, ut uester apostolatus exposuit iure letantur. Nonnulli sollicitiores facti, beatitudinis uestre admonitione percepta, modis omnibus se gratulantur instructos, datamque sibi occasionem gaudent, qua libere ac fiducialiter, suffragante etiam apostolice Sedis auctoritate, eloquantur, et asserit unusquisque quod credit. Quis autem apostolatui uestro pro hoc tanto munere quod non solum Gallias, sed totum mundum uelut quibusdam pretiosissimis gemmis ornauit, dignas estimet gratias posse persolui? Doctrine post Deum uestre  debet fidelis, ut constanter teneat quod credebat; debet etiam infidelis, ut a perfidia sua agnita ueritate discedat, et apostolice institutionis luce perfusus erroris sui tenebras derelinquat, magisque sequatur et credat quod per os uestrum Dominus noster iehsu Christus de sacramento incarnationis sue docet, quam id teneat quod diabolus humane salutis et ueritatis inimicus stillat. Optassemus etiam ad filium uestrum gloriosissimum ac fidelissimum principem super eamdem causam litteras dare quibus congratulantes fidei ipsius, humilitatis quoque nostre sollicitudinem qua uos in Christo sequimur proderemus, nisi ad nos de orientalibus nuntio perlato fieri hoc minime necessarium putaremus. Meritis autem apostolatus uestri pius dominus prestitit,  ut heresim iam diu occulte nutritam uestris temporibus proderet. Ad laudem enim sollicitudinis uestre pertinet, quod malorum error latere non potuit, ac gloriose fidei redundat quod praua persuasio participes, aut non inuenit, aut inuentos amisit. Respiciat itaque conseruando apostolatum uestrum misericors Dominus Ecclesiam suam toto orbe diffusam. uobis enim ita inuigilantibus, et hi qui curam anime sue gerunt sollicitiores in fide redduntur, et hi qui paulo desides sunt, tanto ad sollicitudinem accenduntur exemplo. Quod nos ante oculos semper habentes, non desinemus Deo ac Domino nostro gratias agere, et pariter supplicare gratulantes quod tante sanctitatis, tante fidei, tanteque doctrine, apostolice  Sedi, unde religionis nostre, propitio Christo, fons et origo manauit, antistitem dederit: petentes etiam ut datum concessumque munus pontificii uestri longissima ad edificationem ecclesiarum suarum etate custodiat. Nos autem etsi impares meritis, paris tamen fidei, si quid  contra Ecclesiam catholicam profana infestatione tentetur, parati sumus, confortante Domino, cum beatitudine uestra, pro ueritate fidei animas nostras ponere, et uitam hanc auctori salutis nostre et largitori eternitatis impendere. Et alia manu: Ora pro me, domine beatissime merito et apostolico honore uenerande papa: Rusticus episcopus, apostolatum tuum in Domino, uenerande, saluto, et ut digneris pro me orare supplex rogo. uenerius: Te dominum  in Christo meum, reuerendissime, saluto, et ut digneris pro me orare supplex rogo. Constantinus episcopus: Beatitudinem uestram saluto. Similiter et omnes episcopi suprascripti salutauerunt.



XLIX.---Epistola Leonis ad omnes episcopos Galliarum de damnatione hereticorum.

LEO RAuENNIO, RUSTICO, uENERIO, CONSTANTINO, MAXIMO, ARMENTARIO, FLORO, SAMIO, uALERIANO, CONSTANTINO, NECTARIO, MAXIMO, ASCLIPIO, MAXIMO, URSO, INGENULO, IUSTO, uALERIANO, SUPERuENTO, CRISAPHIO, FONTEIO, PETRONIO, HYDACIO, ETHERIO, EULALIO, EUTICEO, FRATERNO, uENTURO, EUGENIO, HILARIO, uERO, AMANDO, GERONTIO, PROCULEIANO, IULIANO, HELLADIO, ARMENTARIO, HONORATO, HEPARTIO, AMENIO, DINATIO, MAXIMINIO, HERNANTIO et  PALLADIO episcopis per Gallias constitutis.

Optassemus quidem fraternitatis uestre litteras eo tempore quo promiseratis accipere, ut profecturis ad Orientem fratribus nostris, quos ad sanctam synodum uice nostra pro catholice fidei defensione direximus, etiam uestre sententie professio iungeretur. Sed cum multa obstacula inopinatam nobis intulerint tarditatem, quamlibet seras et diu exspectatas epistolas per fratrem et cepiscopum nostrum Ingenulum gratanter accepimus, easque cum gaudio recensentes probauimus, sicut confidebamus, eruditione Spiritus sancti celestem in uobis uigere doctrinam, quam in orientalibus ecclesiis uersutia hostis antiqui, per eos quos sequaces suos reperit falsitas fatigare conata est, cum catholica fides,  que nulla sui est parte mutabilis, per ipsas aduersantium exercitationes et ualidior efficiatur semper et clarior, operante hec gratia Dei, ut si qui forte ad hec subtilia inimici iacula declinanda minus erant instructi minusque solliciti, perceptis ueritatis armis, fierent contra impiorum mendacia fortiores. Quid ergo sicut causa poscebat fiduciam nostram quam de uobis habemus in Domino fideliter atque obedienter auxistis multa exsultatione gaudemus, et merito nos cognoscimus fratres et cepiscopis nostris orientalibus intimasse, quod secundum euangelicam et apostolicam traditionem de incarnatione Domini nostri Iesu Christi una esset omnium nostrum et indiscreta confessio; neque ullis eorum  disputationibus detineri, ut aliter aliquid de summi et salutiferi sacramenti ueritate sapiamus, quam ex predicatione sanctorum Patrum, et ex auctoritate incommutabilis symboli didicimus et docemus, damnatis ab uniuersali Ecclesia et nunc Eutycheti et antea Nestorio, quorum si quis non ferendis impietatibus inherere delegerit, ipse se a corpore Christiane unitatis abscidit. Non enim ultra iam cuiquam excusationis refugium de ignorantia et inscientia, uel de intelligentie difficultate conceditur, cum hoc ipso sexcentorum fere fratrum cepiscoporumque nostrorum synodus congregata nullam artem ratiocinandi, nullum eloquium disserendi contra fundamentum fidei inspirare promiserit, quoniam admittentibus per auxilium gratie Dei fratribus uicariis  nostris, quorum plenissima exstitit in omni actione deuotio, non solum sacerdotibus Christi, sed etiam principibus et potestatibus Christianis, cunctisque clericis, plebibus, ordinibus, plene atque euidenter apparuit hanc esse uere apostolicam fidem ex diuine pietatis fonte manantem, quam sinceram et ab omni fece totius erroris alienam  predicamus, et uniuerso iam mundo consentiente defendimus, exstinctis toto orbe dogmatibus que uel precedens hereticus ausus est inferre uel subsequens, dissimili quidem commento, sed impietate compari. Nam sicut Nestorius non est toleratus, affirmans beatam Mariam hominis tantummodo fuisse genitricem qui postmodum sit a uerbo deitatis susceptus, duabus scilicet naturis ex personis  distinctis, ut neque ipse esset filius hominis qui Filius Dei, nec unus Christus in utraque natura, sed alter sempiternus ex Patre, alter temporalis ex matre, cum euangelica auctoritas ita uerbum predicet carnem factum, ut non duos Christos nec duos filios, sed in uno Domino Iesu Christo et Dei et hominis nobis insinuet ueritatem, ut utriusque substantie, id est, saluantis atque saluate, nec proprietas possit confundi, nec persona geminari. Sicut ergo Nestorius in suo dogmate exsecrabilis, sic et Eutyches damnatum olim sectatus errorem, alia profanitate blasphemans a catholice soliditatis compage resecatus est, quia indoctis quibusdam nimiumque simplicibus persuadere tentauit quod uerbum Dei ita caro sit factum, ut ueram carnem de  uentre uirginis non sumpserit, nec nostri illum generis corpus habuisse, sed diuinitatis eius et carnis una esset natura, ut unum Dominum nostrum Iesum et falsum hominem et Deum diceret esse passibilem. Quod nec pietas fidei, nec ratio recipit sacramenti, ut aut in sua natura passibilis fuerit deitas, aut in susceptione humana mentita sit ueritas. Que diabolicorum sensuum prodigiosa commenta, sancta nunc synodus humilitatis nostre scriptis auctoritate domini mei beatissimi Petri apostoli, et merito roboratis religiosa unanimitate consentiens abominando ab Ecclesia Dei amputauit. Dioscorum quoque Alexandrinum in sua impietate manentem, ne illa Ecclesia que inter ipsa Euangelii  principia beatum Marcum beatissimi Petri apostoli discipulum in omnibus utique doctrinis sui doctoris magisterio consonantem habuit fundatorem, queque postea recentioribus a nostra etate temporibus Athanasium, Theophilum, et proxime Cyrillum probatissimos presules habuit, indignam captiuitatem sub heretici dominatione pateretur. Unde secundum magnam misericordiam Dei uniuersos diaboli conatus, quibus Ecclesiam Domini conturbare molitus est, noueritis esse destructos. Reddite igitur Deo gratias, fratres karissimi, dignam gratiarum actionem, et oret nobiscum uestra dilectio, ut fratres nostros, quos exspectatio nostra desiderat, incolumes quam primum rediisse letemur, et de omnibus que, Domino adiuuante, sunt gesta plenius uos possemus  instruere. Nam fratrem Ingenulum nolumus hac exspectatione tardari, cum ob hoc ipsum properatius remeare debuerit, nec diutius uobis esset incognita omnium materia gaudiorum, que uolumus per curam dilectionis uestre etiam ad fratres nostros Hispanie episcopos peruenire, ut quod Deus operatus est, nulli esse possit incognitum. Data Kalendis Februarii, Herculano uiro clarissimo consule.



207 L.---Ad Martianum Augustum de Pascha.

Tam multis documentis per omnes Christi ecclesias fides uestre pietatis innotuit, ut si quid sollicitudinum pro communi religione generatur, merito uestrum querat auxilium. Et quia memor dispensationis, mihi credite, necesse habeo curas meas, etiam in ea que sunt futura, premittere, non improbe  cupio clementie uestre studiis adiuuari, ut in ea obseruantia, que certa semper ratione uariatur, nichil possit erroris incurri. Paschale etenim festum quo sacramentum salutis humane maxime continetur, quamuis in primo semper mense celebrandum sit, ita tamen est lunaris cursus conditione mutabile, ut plerumque sacratissimi diei ambigua currat electio, et ex hoc fiat plerumque quod non licet, ut non simul omnis Ecclesia, quod non nisi unum esse oportet, obseruet. Studuereque sancti Patres occasionem huius erroris auferre; omnem hanc curam Alexandrino episcopo delegantes, quoniam apud Aegyptios huius supputationis antiquitus tradita esse uidebatur peritia, per quam qui annis singulis dies predicte solemnitatis eueniret, Sedi apostolice indicaretur,  huius scripti ad longinquiores ecclesias iudicium generaliter percurri. Sed sancte memorie Theophilus Alexandrine ecclesie urbis episcopus cum huius obseruationis annos centum numero collegisset, septuagesimo sexto paschale festum longe aliter quam alii decreuerant tenendum esse constituit, a primo auguste memorie Theodosii senioris consulatu, succedentes sibi sacre obseruantie ordines ponens, ut longioris temporis ratio eius litteris teneretur ascripta, cuius complexionis septuagesimus et quartus est annus; in qua pridie Idus Aprilis sanctum Pascha celebrauimus, sequenti uero anno pridie Nonas Aprilis eadem, propitio Deo, erit habenda festiuitas, sicut regulariter centenarie annorum rationis  ordo declarat. Sed in anno qui erit septuagesimus sextus Pasche dies inuenietur ascriptus, quem a passione Domini nullius exempli, nullius constitutionis admittit auctoritas. Nam diem octauum Kalendarum Maiarum ab eo cognoscimus prefinitum, qui anni limitem antiquitus constitutum excedit, cum alii quinto decimo Kalendarum Maiarum huic festiuitati deputauerint diem. Siquidem ab undecimo Kalendarum Aprilium usque in decimo Kalendarum Maiarum legitimum spatium sit prefinitum. Intra quod omnium uarietatum necessitas concludatur, ut Pascha Dominicum, nec prius possimus habere nec tardius. Quod enim in decimum et in nonum Kalendarum Maiarum uidetur nonnunquam peruenisse festiuitas, quadam ratione defenditur. Quia etsi dies  resurrectionis ultra terminum uidetur exisse, dies tamen passionis limitem positum non inuenietur egressus. Ad octauum autem Kalendarum Maiarum paschalem obseruantiam perducere nimis insolens et aperta transgressio est. Quia ergo in illa, ut dixi, centenaria supputatione Theophili septuagesimus sextus annus diem Pasche contra morem ecclesiasticum statuisse monstratur, et non leuiter delinquitur si in principio sacramenti ueritas et unitas ab uniuersali Ecclesia non tenetur, obsecro clementiam uestram, ut studium uestrum prestare dignemini, quatenus Aegyptii, uel si qui sunt alii qui certam huius supputationis uidentur habere notitiam, scrupulum huius sollicitudinis absoluant, ut eum diem generalis obseruantia dirigat, qui nec paternarum  constitutionum normam relinquat, nec ultra prefixos terminos euagetur. Quidquid autem pietas uestra de hac consultatione cognouerit, ad meam iubeat mox notitiam peruenire, ut in diuinis mysteriis nulla dissonantie culpa nascatur. Data sexto decimo Kalendas Iulii, Opilione uiro clarissimo consule.



LI.---Ad Eudochiam Aug. de Pascha.

LEO EUDOCHIAE Auguste.

Sancte memorie Theophilus ad Augustum Theodosium seniorem scribens, per centum annos a primo predicti principis consulatu digessit ordinem festi. Cuius instructionis septuagesimus quartus nunc annus euoluitur Opilione consule. Pridie Idus Aprilis celebrata est sacra solemnitas, unde sequenti anno pridie  Nonas Aprilis eadem festiuitas rationabiliter consequitur. Sed annus qui erat septuagesimus sextus memorati episcopi annotationem habere cognoscitur, que a totius antiquitatis exemplo, et ab omni auctoritate Patrum discordat. Siquidem in octauum Kalendarum Maiarum Dominicum Pascha transtulerit, prefinitos antiquitatis limites nimis audenter excedens, cum die quinto decimo Kalendarum Maiarum paschalem solemnitatem  potuerit annotare. Unde quia non mediocris mihi sollicitudo generatur, ne apud Aegyptios hec persuasio probaretur, ad Christianissimum et clementissimum principem scripta direximus, quibus causam scrupuli diligenter exposui, et suppliciter postulaui, ut operam suam, quemadmodum consueuit, religionis  cultui dignanter impendat, ut eos qui huius supputationis perfectam uidentur habere notitiam, in unum iubeat conuenire, et diligenter inquirere, ne forte hec definitio teneatur, et hic excessus qui prioribus uidetur repugnare temporibus nostre conniuentie uel negligentie deputetur, et fiat in nostris diebus quod nunquam ante presumptum est. Quia uero oportet fraternitatem tuam cure istius mecum esse participem, et ne quid tale accidat precauere, crebrius religiosissimo et fidelissimo principi dignare suggerere, ut indissimulanter iubeat Aegyptios admonere, ne in summe festiuitatis die, aut dissensione aliqua, aut transgressione peccetur. Quidquid autem de hac re diligentius inuestigare sollicitudo uestra potuerit, cito ad notitiam meam gloriosissimus  imperator iubeat peruenire, quia et ad ipsius, et ad omnium salutem pertinet, ut Dei cultus nullo errore ledatur. Data sexto decimo Kalendas Iulii, Opilione clarissimo consule.



LII.---Ad Leonem Augustum.

LEO episcopus LEONI Augusto.

Multo gaudio mens mea exsultat in Domino, et magna est mihi ratio gloriandi, cum clementie uestre excellentissimam fidem augeri per omnia donis gratie celestis agnosco et per incrementa diligentie deuotionem in uobis animi sacerdotalis experior. Nam in uestre pietatis alloquiis non dubie patet quod per uos in totius Ecclesie salute Spiritus sanctus operetur, et quantum uniuersorum fidelium precibus sit optandum, ut in omnem gloriam uestrum  extendatur imperium, qui supra curam rerum temporalium religiose prouidentie famulatum diuinis et eternis dispositionibus perseueranter impenditis, ut scilicet catholica fides, que humanum genus sola uiuificat, sola sanctificat, in una confessione permaneat; et dissensiones que de terrenarum opinionum uarietate nascuntur, a soliditate illius petre supra quam ciuitas Dei edificatur, abigantur. Hec autem Dei munera ita diuinitus demum nobis conferentur, si de his que prestita sunt non inueniamur ingrati, et tanquam nulla sint que adepti sumus contraria potius exspectemus. Nam que patefacta sunt querere, que perfecta sunt retractare, et que sunt definita conuellere, quid aliud est quam de adeptis gratiam non referre, et ad interdicte arboris  cibum improbos appetitus mortifere cupiditatis extendere? Unde quia ad pacem uniuersalis Ecclesie et ad custodiam catholice fidei cura dignamini sollicitiore respicere, euidenter agnoscitis quod magis hereticorum audetur insidiis, ut inter Eutychetis Dioscorique discipulos et eum quem apostolica sedes direxerit diligentior, tanquam nichil fuerit ante definitum, tractatus habeatur, et quod totius mundi catholici sacerdotes sancta Chalcedonensi synodo probant gaudentque firmatum, in iniuriam etiam sacratissimi concilii Niceni efficiatur infirmum. Quod enim nostris temporibus apud Chalcedonam de Domini nostri Iesu Christi incarnatione firmatum est, hoc etiam apud Niceam mysticus ille Patrum numerus  definiuit, ne catholicorum confessio, aut unigenitum Dei Filium in aliquo crederet Patri imparem, aut eumdem cum factus est filius hominis non ueram carnis nostre atque anime habuisse naturam. Detestandum ergo nobis est perseueranterque uitandum, quod fraus heretica nititur obtinere, nec in aliquam disceptationem pie et plene definita reuocanda sunt, ne ad arbitrium damnatorum ipsi de his uideamur ambigere, que manifestum est per omnia propheticis et euangelicis et apostolicis auctoritatibus consonare. Unde si qui sunt qui ab his que celitus sunt constituta dissentiunt, suis opinionibus relinquantur, et ab unitate Ecclesie cum ea quam elegere peruersitate discedant. Nam nullomodo fieri potest, ut qui diuinis audent contradicere sacramentis, aliqua  nobis communione socientur. Iactent se in sui eloquii uanitate, et de argumentationum suarum uersutia, que inimica est fidei, glorientur, nobis placet apostolicis obedire preceptis, dicentibus: »uidete ne quis uos decipiat per philosophiam et inanem seductionem hominum .« Nam secundum eumdem Apostolum »si que destruxi hec edifico, preuaricatorem me constituo ,« et eis me ultionum conditionibus subdo, quas non solum auctoritas beate memorie principis Martiani, sed etiam ego mea consensione firmaui. Quia, sicut sancte ueraciterque dixistis, perfectio incrementum, et adiectionem plenitudo non recipit. Unde cum sciam te, uenerabilis princeps, sincerissimo ueritatis lumine imbutum in nulla fidei parte nutare, sed  sancto perfecto iudicio a prauis recta discernere, et a refutandis amplectenda diuidere, obsecro te ne humilitatem meam de diffidentia putes esse culpandam, cum hec mea cautio non solum uniuersali Ecclesie consulat, sed etiam tue glorie famuletur; ne sub imperii tui tempore et hereticorum aucta uideatur improbitas, et catholicorum perturbata securitas. Quamuis ergo multum per omnia de pietatis uestre corde confidam, et per inhabitantem in uobis spiritum Dei satis uos instructum esse perspiciam, ne fidei uestre ullus possit error illudere, preceptioni tamen uestre in eo adnitar obedire, ut aliquos de fratribus meis dirigam, qui apud uos presentie mee instar exhibeant, et que sit apostolice fidei regula, licet  uobis bene sit nota, demonstrent, patefacientes  in omnibus et probantes non esse omnino inter catholicos computandos, qui definitionem uenerabilis synodi Nicene, uel sancti Chalcedonensis concilii regulas non sequuntur, cum utrorumque sancta decreta ex euangelico et apostolico sit manifestum fonte prodire, et quidquid non est de irrigatione Christi, poculi esse uiperei. Prenoscat igitur pietas uestra, uenerabilis imperator, hos, quos spondeo dirigendos non ad confligendum cum hostibus fidei, nec ad certandum contra illos a Sede apostolica profecturos, quia de rebus et apud Niceam et apud Chalcedonam  definitis, nullum audemus inire tractatum, tanquam dubia uel infirma sint que tanta per Spiritum sanctum fixit  auctoritas. Instructioni autem paruulorum nostrorum qui post lactis alimoniam cibo desiderant solidiore satiari, ministerii nostri presidium non negamus. Et sicut simpliciores non spernimus, ita a rebellibus hereticis abstinemus, memores precepti Dominici dicentis: »Nolite dare sanctum canibus, neque miseritis margaritas uestras ante porcos .« Nimis quippe indignum, nimis iniustum est eos ad libertatem disceptationis admitti, quos significat Spiritus sanctus per prophetam dicens: »Filii alieni mentiti sunt mihi .« Qui etiam si Euangelio non resisterent, de illis tamen se esse monstrarent de quibus scriptum est: »Deum se profitentur scire, factis autem negant .« Clamante adhuc iusti Abel sanguine  aduersum impium Cain, qui increpatus a 208 Domino non requieuit ad penitendum, sed exarsit ad cedem, cuius uindictam sic Domini iudicio uolumus reseruari, ut improbus et parricida crudelis in seipsum recidat, et nostra non teneat, neque sancte ecclesie Alexandrine lamentabilem captiuitatem patiamini ulterius prolongari, cui oportet fidei uestre iustitieque presidio suam restitui libertatem, et per omnes Aegypti urbes dignitas Patrum et ius sacerdotale reparetur. Data undecimo Kalendas Aprilis, Calippio, Maioriano Augusto consulibus.



LIII.---Ad eumdem.

    1. De blasphemiis Nestorii et Eutichetis, eorumque digno anathemate.
    2. Quod in una Domini persona gemina sit deitatis  et humanitatis asserenda natura.
    3. De capitulis fidei ex sanctorum Patrum libris collectis.


LEO episcopus LEONI Augusto.

CAP. I. Promisisse me memini, uenerabilis imperator, in causa fidei de qua clementiam tuam noui pie esse sollicitam, pleniorem humilitatis mee dirigendum esse sermonem, quem nunc auxiliante Domino fideli occasione persoluo, ut sancto pietatis tue studio, utilis  deesse non possit instructio. Quamuis enim sciam clementiam tuam humanis institutionibus non egere, et sincerissimam de abundantia Spiritus sancti hausisse doctrinam, officii tamen mei est et patefacere quod intelligis,  et predicare quod credis, ut ignis ille quem Dominus ueniens misit in terram motu crebre meditationis agitatus sic concalescat ut ferueat, et sic inflammetur ut luceat. Magnas enim caligines Eutychiana heresis Orientis partibus inferre molita est, et ab illa luce »que  lucet in tenebris, et tenebre eam non comprehenderunt ,« imperitorum oculos tentauit auertere. Cumque ipsa in suam reciderit cecitatem, nunc in discipulis recrudescit quod in actore defecit. Non longo namque temporis interuallo catholica fides que est singularis et uera, cui nichil addi nec minui potest, a duobus est hostibus appetita,  quorum prior Nestorius, Eutyches secundus emersit, qui Ecclesie Dei duas hereses sibimet contrarias inferre uoluerunt, ut uterque a predicatoribus ueritatis merito damnaretur, quia insanum nimis et sacrilegum fuit quod uaria falsitate ambo senserunt. Anathematizetur ergo Nestorius qui beatam uirginem Mariam non Dei, sed hominis tantummodo credidit genitricem esse, ut aliam personam carnis, aliam faceret deitatis: nec unum Christum in uerbo Dei et carne sentiret, sed separatim atque seiunctim alterum Filium Dei, alterum hominis predicaret; cum manente illa incommutabilis uerbi essentia que ei cum Patre et Spiritu sancto intemporalis atque ceterna est, ita intra uirginea uiscera  uerbum caro sit factum, ut per id quod ineffabile est sacramentum uno conceptu, unoque partu secundum ueritatem utriusque nature ea uirgo et ancilla Dei esset et mater. Quod etiam Elisabeth  intellexit et dixit: »Unde hoc mihi, ut ueniat mater Domini mei ad me?«  Eutiches quoque eodem percellatur anathemate, qui per impios ueterum hereticorum uolutatus errores, tertium Apollinaris dogma delegit, ut negata humane carnis atque anime ueritate totum Dominum nostrum Iesum Christum unius asserat esse nature, tanquam uerbi deitas ipsa se in carnem conuerterit, et concipi ac nasci, nutriri et crescere, crucifigi ac mori, sepeliri ac resurgere, et ascendere  in celum, et in Patris dextera, unde ad iudicandos uiuos et mortuos ueniet considere, diuine tantum essentie fuerit, que nichil horum in se sine carnis recipit ueritate, quoniam natura Unigeniti natura est Patris, natura est Spiritus Sancti. Simulque impassibilis, simul est incommutabilis sempiterne Trinitatis, indiuisa unitas et consubstantialis equalitas. Unde si Apollinaris peruersitate Eutychianus quisque desciscit, ne conuincatur deitatem passibilem sentire atque mortalem, et tamen uerbi incarnati, id est, uerbi et carnis unam audet pronuntiare naturam, manifeste in ualentini et Manichei transit insaniam; et mediatorem Dei et hominum, hominem Iesum Christum simulatorie credit omnia egisse, nec humanum  in ipso corpus, sed phantasmaticam corporis speciem oculis apparuisse cernentium. Que impietatis mendacia, quoniam olim fides catholica detestatur, et aliarum assertionum sacrilegia concordibus per totum mundum beatorum Patrum dudum sunt damnata sententiis, non dubium est eam nos fidem predicare atque defendere, quam sancta Synodus Nicena confirmauit dicens: Credimus in unum Deum Patrem omnipotentem, uisibilium et inuisibilium factorem, et in unum Dominum Iesum Christum Filium Dei, natum de Patre unigenitum, hoc est in substantia Patris. Deum de Deo, lumen de lumine, Deum uerum de Deo uero; natum non factum, unius substantie cum  Patre  per quem omnia facta sunt, siue que in celo, siue que in terra. Qui propter nos et propter nostram salutem descendit de celo, et incarnatus est, et homo factus, passus est, et resurrexit tertia die ascendit ad celos, uenturus iudicare uiuos et mortuos. Et in Spiritum sanctum. In qua professione hoc euidentissime continetur, quod etiam nos de Domini incarnatione eonfitemur, et credimus qui ad salutem humani generis reformandam, ueram carnem nostre fragilitatis non de celo secum detulit, sed in utero uirginis matris assumpsit.

II. Quicunque ergo sunt ita obcecati et a lumine ueritatis alieni ut uerbo Dei a tempore  incarnationis humane carnis denegent ueritatem, ostendant in quo sibi Christianum nomen usurpent. Et cum Euangelio ueritatis qua ratione concordent, si beate uirginis partu aut caro sine deitate, aut deitas est orta sine carne. Sicut enim negari non potest, euangelista dicente, quod »uerbum caro factum est, et habitauit in nobis ;« ita negari non potest, beato Paulo apostolo predicante, quod »Deus erat in Christo mundum reconcilians sibi .« Que autem hec reconciliatio esse posset qua humano generi propitiaretur Deus nisi omnium causam mediator Dei hominumque susciperet? Qua uero ratione ueritatem Mediatoris impleret, nisi qui in forma Dei equalis est Patri in  forma serui particeps esset et nostri, ut mortis uinculum unius preuaricatione contractum, unius morte  solueretur? Effusio enim pro iniustis sanguinis Iusti tam potens fuit ad priuilegium, tam diues ad pretium; ut si uniuersitas captiuorum in Redemptorem suum crederet, nulla diaboli uincula retinerent; quoniam, sicut Apostolus ait, »ubi abundauit peccatum superabundauit et gratia .« Et cum sub peccati preiudicio nati potestatem acceperunt ad iustitiam renascendi, ualidius factum est donum libertatis quam debitum seruitutis. Quam itaque sibi in huius sacramenti presidio spem relinquunt, qui in Saluatore nostro negant humani corporis ueritatem? Dicant quo sacrificio reconciliati, dicant quo sanguine sint  redempti? »Quis est  qui tradidit semetipsum pro nobis oblationem et hostiam Deo in odorem suauitatis ?« Aut quod unquam sacrificium sacratius fuit, quam quod uerus et eternus pontifex altari crucis per immolationem sue carnis imposuit? Quamuis enim multorum sanctorum in conspectu Domini pretiosa mors fuerit, nullius tamen insontis occisio redemptio fuit mundi. Acceperunt iusti, non dederunt coronas, et de fortitudine fidelium exempla nata sunt patientie, non dona iustitie. Singulares quippe in singulis mortes fuerunt, nec alterius quisquam debitum suo fine persoluit, cum inter filios hominum unus solus Dominus noster iehsu-Christus, qui uere erat agnus immaculatus  exstiterit, in quo omnes crucifixi, omnes mortui, omnes sepulti, omnes sunt etiam suscitati. De quibus ipse dicebat: »Cum exaltatus fuero a terra, omnia traham ad meipsum .« Fides enim uestra iustificans impios et creans iustos ad humanitatis sue tracta participem, in illo acquirit salutem, in quo solo homo se inuenit innocentem, liberum habens per gratiam Dei de potentia eius gloriari qui contra hostem humani generis in carnis nostre humilitate congressus his uictoriam suam tribuit, in quorum corpore triumphauit. Licet ergo in uno Domino Iesu Christo uero Dei atque hominis filio uerbi et carnis una persona sit, que inseparabiliter atque indiuise communes habeat actiones, intelligende tamen sunt ipsorum operum qualitates,  et sincere fidei contemplatione cernendum est, ad que prouehatur humilitas carnis, et ad que inclinetur altitudo diuinitatis. Quid sit quod caro sine uerbo non agit; quid sit quod uerbum sine carne non efficit. Sine uerbi enim potentia nec conciperet uirgo nec pareret, et sine uerbi ueritate carnis obuoluta pannis infantia non iaceret. Sine uerbi potentia non adorarent magi puerum stella indice declaratum, et sine ueritate carnis non iuberetur in Aegyptum transferri puer et ab Herodis persecutione abduci. Sine uerbi potentia non diceret uox Patris missa de celo: »Hic est Filius meus dilectus, in quo mihi bene complacui, ipsum audite .« Et sine ueritate carnis non protestaretur Ioannes: »Ecce agnus Dei, ecce qui tollit peccata mundi .« Sine uerbi potentia non fieret redintegratio debilium et uiuificatio mortuorum, et sine ueritate carnis nec cibus ieiuno, nec somnus esset necessarius fatigato. Postremo sine uerbi potentia non se Dominus Patri profiteretur equalem, et sine ueritate carnis non idem diceret Patrem esse maiorem, cum catholica fides utrumque suscipiat, utrumque defendat que secundum confessionem beati apostoli Petri unum Christum Dei uiui Filium et hominem credit et uerbum. Quamuis itaque ab illo initio quo in utero uirginis uerbum caro factum est nichil unquam inter utramque formam diuisionis exstiterit, et per omnia incrementa corporea unius persone fuerint totius temporis actiones, ea ipsa tamen que inseparabiliter facta sunt, nulla commistione confundimus,  sed quid cuius forme sit ex operum qualitate sentimus. Dicant ergo isti hypocrite, qui cecis mentibus lumen nolunt recipere ueritatis, in qua forma crucis ligno Dominus maiestatis Christus affixus sit? quid iacuerit in sepulcro? et reuoluto monumenti lapide, que tertio die caro resurrexit? et in quo post resurrectionem suam non credentes quosdam discipulos arguebat, et hesitationem cunctantium confutabat cum diceret: »Palpate et uidete, quia spiritus carnem et ossa non habet sicut me uidetis habere .« Et apostolo Thome: »Infer manum tuam in latus meum, et uide manus meas et pedes, et noli esse incredulus sed fidelis .« Quanta manifestatione corporis sui iam hereticorum  mendacia destruebat, ut uniuersa Ecclesia Christi imbuenda doctrinis hoc non sibi dubitaret credendum quod apostoli susceperant predicandum. Ac si in tanta luce ueritatis tenebras suas heretica obduratio non relinquit, ostendant unde sibi spem uite polliceantur eterne, ad quem nisi per mediatorem Dei et hominum, hominem Iesum Christum non potest perueniri. Sicut enim ait beatus Petrus apostolus, »Non est aliud nomen datum hominibus sub celo, in quo oporteat nos saluos fieri ,« nec redemptio captiuitatis humane nisi in sanguine eius »qui dedit semetipsum redemptionem pro omnibus ,« et qui, sicut predicat beatus Paulus apostolus, »cum in forma Dei esset, non rapinam arbitratus est esse se equalem Deo, sed  semetipsum exinaniuit formam serui accipiens in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem 209 crucis. Propter quod et Deus exaltauit illum et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris .« Cum ergo unus sit Dominus iehsu Christus et uere deitatis uereque humanitatis in ipso una prorsus eademque persona sit, exaltationem tamen qua illum sicut doctor gentium dicit, exaltauit Deus et donauit illi nomen quod est super omne nomen excellit, ad eam intelligimus pertinere formam que ditanda erat tante  glorificationis augmento.

In forma quippe Dei equalis erat Filius Patri, et inter genitorem atque unigenitum nulla in essentia discretio, nulla in maiestate diuersitas, nec per incarnationis mysterium aliquid decesserat uerbo quod ei Patris munere redderetur. Forma autem serui per quam impassibilis deitas sacramentum magne pietatis impleuit, humana humilitas est, que in gloriam diuine potestatis euecta est, in tantam unitatem ab ipso conceptu uirginis deitate et humanitate conserta, ut nec sine homine diuina, nec sine Deo agerentur humana. Propter quod sicut Dominus maiestatis dicitur crucifixus, ita qui ex sempiternitate equalis est Deo, dicitur exaltatus, quia inseparabiliter manente unitate persone, unus atque idem est,  et totus Dei Filius propter unam cum Patre deitatem. Quidquid enim in tempore accepit Christus secundum hominem accepit, cui que non habuit conferrentur. Nam secundum potentiam deitatis indifferenter omnia que habet Pater, etiam Filius habet, et que in forma serui a Patre accepit, eadem in forma Dei etiam ipse donauit.

III. Secundum formam enim Dei ipse et Pater unum sunt; secundum formam autem serui »non uenit facere uoluntatem suam, sed uoluntatem eius qui misit eum .«

Secundum formam Dei »sicut Pater habet uitam in semetipso, sic dedit et Filio uitam habere in semetipso .«

 Secundum formam serui »tristis est anima mea usque ad mortem ,« et »idem ipse est, sicut ait Apostolus, et diues et pauper .« Diues, quia euangelista dicente, »In principio erat uerbum et uerbum erat apud Deum, et Deus erat uerbum. Hoc erat in principio apud Deum, omnia per ipsum facta sunt, et sine ipso factum est nichil .«

Pauper uero, quia propter nos »uerbum caro factum est, et habitauit in nobis .« Que autem est eius exinanitio, queue paupertas? nisi forme seruilis acceptio? per quam, uerbi maiestate uelata, dispensatio humane redemptionis impleta est. Nam quia captiuitatis nostre resolui originalia uincula non poterant, nisi existeret homo nostri generis  nostreque nature, quem peccati preiudicia non tenerent, et qui immaculato sanguine suo chirographum lethale dilueret, sicut ab initio erat diuinitus preordinatum, ita est in plenitudine prefiniti temporis factum, ut multis modis significata promissio in diu exspectatum ueniat effectum, nec posset esse ambiguum quod continuis testificationibus semper fuerat nuntiatum. In magno autem sacrilegio se uersari hereticorum manifestat impietas, cum sub specie deitatis honorande humane carnis in Christo denegant ueritatem, et religiose estimant credi si dicatur in Saluatore nostro, uerum non esse quod saluat cum ita, secundum promissionem omnia secula precurrentem, mundus sit Deo reconciliatus in Christo, ut nisi uerbum dignaretur caro fieri, nulla  possit caro saluari. Omne enim sacramentum fidei Christiane magno  decoloratur obscuro, si lux ueritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christi corpore ueritate, quia omnes apostoli apostolorumque discipuli et preclari ecclesiarum quique doctores, qui ad martyrii coronam uel confessionis meruere gloriam peruenire, in huius fide lumine splenduere consonis ubique sententiis intonantes, quod in Domino Iesu Christo deitatis et carnis una sit confitenda persona. Qua autem rationis similitudine, qua diuinorum uoluminum portione heretica impietas se existimat adiuuari, que ueritatem negat corporis Christi, cum hanc non lex testificari, non prophetia  precinere, non euangelista docere, non ipse destiterit Christus ostendere? Querant per omnem seriem Scripturarum, quo tenebras suas fugiant, in quo uerum lumen obscurent. Et per omnia secula ita ueritatem inuenient coruscantem, ut magnum hoc et mirabile sacramentum ab initio uideant creditum, quod est in fine completum. De quo cum sanctarum litterarum nulla pars sileat, sufficit quedam consona ueritatis signa patuisse, quibus diligentia fidei splendidissima latitudine dirigatur, et sincera intelligentie luce perspiciat, quod in Filio Dei qui se incessabiliter filium hominis et hominem profitetur non sit Christianis erubescendum, sed constantissime gloriandum. Ut autem pietas tua cum uenerabiiium  Patrum predicationibus nos concordari cognoscat, aliquantas eorum sententias huic credidi subiiciendas esse sermoni. Quibus si digneris attendere recensitis, non aliud nos predicare reperies quam quod sancti Patres nostri toto orbe docuere, nec quemqnam ab illis nisi solos impios hereticos discrepare. His igitur, gloriosissime et uenerabilis imperator, quanta potui breuitate perstrictis, cum inspirata tibi diuinitus fide etiam nostram predicationem unitam esse cognosce, nec in aliquo nos ab euangelica apostolicaque doctrina, uel a catholice professionis symbolo discrepare, quoniam, sicut docet beatus apostolus Paulus, »magnum est pietatis sacramentum quod manifestatum est in carne, iustificatum est spiritu, apparuit angelis, predicatum  est gentibus, creditum est in mundo, assumptum est in gloria .« Quid igitur tue utilius est saluti, quid tue congruentius potestati, quam ut paci ecclesiarum Domini tua constitutione prospicias, et in omnibus tibi subditis dona Dei defendas, neque ulla ratione patiaris per inuidiam diaboli ministros ipsius in cuiusque seuire perniciem, ut qui in hoc sancto temporali emines regno in eternum merearis regnare cum Christo.

Sancti Hilarii Pictauiensis episcopi et confessoris in libro secundo inter cetera. Unum igitur hoc est immobile fundamentum, una hec felix fidei petra Petri ore confessa: »Tu es, inquit, Christus Filius Dei uiui ,« tanta in se argumenta sustinens ueritatis, quante peruersitatum questiones  infidelitatis calumnia mouebuntur. Iam in ceteris dispensatio uoluntatis paterne sit, uirgo, partus et corpus, post que crux, mors, inferi, salus nostra est. Humani enim generis causa Dei Filius natus ex uirgine est, et Spiritu sancto ipso sibi in hac operatione famulante, et sua Dei uidelicet inumbrante uirtute corporis sibi initia conseuit, et exordia carnis instituit; ut homo factus ex uirgine naturam in se carnis exciperet, per que huius admistionis societas sanctificatum in eo uniuersi generis humani corpus existeret, ut quemadmodum omnes in se per id quod corporeum se esse uoluit conderetur, ita rursum in omnes ipse per id quod eius est inuisibile referretur. Dei igitur imago inuisibilis pudorem humani exordii non recusauit, et per conceptionem partum, uagitum  et cunas, omnes nature nostre contumelias transcucurrit. Quid tandem dignationis affectui rependetur? Inenarrabilis a Deo originis unus unigenitus Deus in corpusculi humani formam sancte uirginis utero insertus accrescit. Qui omnia continet, et intra quem et per quem cuncta sunt, humani partus lege profertur, et ad cuius uocem archangeli atque angeli tremunt, celum et terra et omnia huius mundi resoluuntur elementa, uagitu infantis auditur. Qui inuisibilis et incomprehensibilis est, non uisu, sensu tractuque moderandus, cunis est obuolutus. Hec si quis indigna Deo recolit, tanto se maioris beneficii obnoxium confitebitur, quanto minus hec Dei conuenerint maiestati. Non ille eguit homo effici, per  quem homo factus est, sed nos eguimus ut Deus caro fieret et habitaret in nobis, id est, assumptione carnis unius interna uniuerse carnis incoleret: humilitas eius nostra nobilitas est, contumelia eius noster honor est. Quod ille Deus in carne consistens, hoc nos uicissim in Domini carne renouati. Item eiusdem in libro nono inter cetera: Nescit plane uitam suam, nescit qui Christum Iesum ut uerum Deum ita et uerum hominem ignorat, et eiusdem periculi res est Christum Iesum uel spiritum Deum uel carnem nostri corporis denegare: »Omnis ergo qui confitebitur me coram hominibus, confitebor et ego eum coram Patre meo, qui est in celis. Qui autem negauerit me coram hominibus, negabo et ego eum coram Patre meo, qui est in celis .« Hoc uerbum caro factum loquebatur, et homo iehsu Christus Dominus maiestatis docebat, mediator ipse in se ad salutem Ecclesie constitutus, et ipso illo inter Deum et homines mediatoris sacramento utrumque unus existens, dum ipse ex unitis in idipsum nature utriusque res eadem est, ita tamen ut neutro careret in utroque, ne forte Deus esse homo nascendo desineret, et homo rursus Deus manendo non esset. Hec utique humane beatitudinis fides uera est Deum et hominem predicare, uerbum et carnem confiteri, neque Deum nescire quod et homo sit, neque carnem ignorare quod uerbum sit. Item eiusdem in eodem libro inter cetera: Natus igitur unigenitus Deus ex uirgine homo et secundum plenitudinem temporum in semetipso profecturus in  Deum hominem, hunc per omnia euangelici sermonis modum tenuit, ut se Filium Dei credi doceret, et hominis filium predicari admoneret, locutus et gerens homo uniuersa que Dei sunt, loquens deinde et gerens Deus uniuersa que hominis sunt. Ita tamen ut ipso illo utriusque generis sermone nunquam nisi cum significatione et hominis locutus et Dei sit. Item alio loco in eodem libro inter cetera: Hinc itaque fallendi simplices atque ignorantes hereticis occasio est, ut que ab eo secundum hominem dicta sunt, dicta esse secundum nature diuine infirmitatem mentiantur, et quia unus atque idem est loquens omnia que loquitur de semetipso, omnia eum locutum esse contendant. * Ne sane negamus totum illum qui eius manet nature sue esse sermonem. Sed si  iehsu Christus et homo et Deus, et neque cum homo tum primum Deus, neque tum cum et homo tum non etiam et Deus, neque post nominem in Deo non totus homo totus Deus, unum atque idem necesse * dictorum sacramentum eius esse quod generis, et cum in eo secundum tempus discernis hominem a Deo, Dei tum atque hominis discerne sermonem. Et cum Deum atque hominem in tempore confiteberis, Dei atque hominis in tempore dicta diiudica. Cum uero ex homine et Deo rursum totius hominis totius iam Dei temporis intelligis, si quid illud ad demonstrationem eius temporis dictum est tempori coaptato que dicta sunt, ut cum aliud sit ante hominem Deus, aliud sit homo et Deus, aliud sit post hominem et  Deum totus homo et totus Deus, non confundas temporibus et generibus dispensationis sacramentum, cum pro qualitate generum ac naturarum, alium ei in sacramento hominis necesse est sermonem fuisse non nato, alium adhuc morituro, alium iam eterno. Nostri igitur cansa hec omnia iehsu Christus manens et corporis nostri homo natus, secundum consuetudinem nature nostre locutus est, non tamen omittens nature sue esse quod Deus est. Nam tametsi in partu et passione et morte, nature nostre res peregerit, res tamen ipsas omnes uirtute nature sue gessit. Et reliqua. Item alio loco in eodem libro inter cetera: uides ne ita Deum et hominem predicari ut mors homini, Deo uero carnis exercitatio deputetur? Non tamen ut alius sit qui mortuus est, et  alius sit per quem mortuus resurgit. Spoliata ei carne 210 Christus est mortuus, et rursum Christum a mortuis excitans idem Christus est carne se exspopolians. Naturam Dei in uirtute resurrectionis intellige, dispensationem hominis in morte cognosce. Et cum sint utraque suis gesta naturis, unum tamen Christum Iesum eum memento esse qui utrumque est. Item post pauca: Hec igitur demonstranda a me paucis fuerunt, ut utriusque nature personam tractari in Domino Iesu Christo meminissemus, quia manens in forma Dei formam serui suscepit. Item sancti Athanasii Alexandrine ecclesie episcopi et confessoris ad Epictetum Corinthiorum episcopum: Quomodo autem uel dubitare ausi sunt qui dicuntur Christiani, si Dominus qui ex Maria uirgine processit  filius quidem substantia et natura Dei est, quod secundum carnem ex semine Dauid est et carne sancte Marie? Item sancti Ambrosii episcopi et confessoris Medionalensis ecclesie, quod misit ad imperatorem Gratianum in libro secundo de fide inter cetera: Unum illud quod lectum est Dominum maiestatis crucifixum esse, non quasi in maiestate crucifixum putemus. Sed quia idem Deus, idem homo, per diuinitatem Deus, per susceptionem carnis homo Christus iehsu Dominus maiestatis dicitur crucifixus, quia consors utriusque nature, id est, humane atque diuine in natura hominis subiit passionem, ut indiscrete et Dominus maiestatis dicatur esse qui passus est, et filius hominis, sicuti scriptum est, qui descendit de celo. Item alio  loco in eodem libro inter cetera: Sileant igitur inanes de sermonibus questiones, quia »regnum Dei  non in persuasione uerbi est, sed ostensione uirtutis .« Seruemus distinctionem diuinitatis et carnis: unus in utroque loquitur Dei Filius, quia in eodem utraque natura est, et si idem loquitur, non uno semper loquitur modo. Intende mecum nunc gloriam Dei, nunc hominis passiones. Quasi Deus loquitur que sunt diuina, quia uerbum est; quasi homo dicit que sunt humana, quia in ea substantia loquebatur. Item eiusdem in libro de Incarnatione Domini contra Apollinaristas: Sed dum hos redarguimus emergunt, alii qui carnem Domini dicant et diuinitatem unius nature. Que  tantum sacrilegium inferna uomuere? Iam tolerabiliores sunt Ariani, quorum per istos perfidie robur adolescit, ut maiore contentione asserant Patrem et Filium et Spiritum sanctum unius non esse substantie, quia isti diuinitatem Domini et carnem substantie unius dicere tentauere. Item infra: Et hi mihi frequenter Niceni concilii tractatum se tenere commemorant, sed in illo tractatu Patres nostri non carnem sed Dei uerbum unius substantie cum Patre esse dixere. Et uerbum quidem ex paterna processisse substantia, carnem aut ex uirgine esse confessi sunt. Quomodo igitur Niceni concilii nomen obtenditur et noua inducuntur que nunquam nostri sensere maiores? Et reliqua. Item eiusdem ad Sabinum episcopum inter cetera: Unde pulchra Apostolus eiusdem uerbi repetitione usus est dicens de Domino  Iesu Christo: »Cum in forma Dei esset non rapinam arbitratus est esse se equalem Deo, sed semetipsum exinaniuit formam serui accipiens .« Quid est in forma Dei nisi in plenitudine deitatis in illa perfectionis diuine expressione? Ergo cum esset in plenitudine diuinitatis, exinaniuit se et accepit plenitudinem nature et perfectionis humane. Sicut Deo nichil deerat, ita nec homini consummationis ut esset perfectus in utraque forma. Unde et Dauid dicit: »Speciosus forma pre filiis hominum .« Concluditur Apollinarista, nec quo se uertat habet, suis clauditur retibus. Ipse enim dixit formam serui accepit, non seruus locutus est. Iterum ergo interrogo: Quid est in forma Dei? Respondit in natura Dei: »Sunt enim   qui non sunt natura dii .« Quero quid sit formam serui accipiens: sine dubio perfectionem nature et conditionis, ut dixi, humane, ut esset in hominum similitudine. Et pulchre non carnis sed hominum dixit similitudinem, quia in carne eadem est. Sed quia sine peccato erat solus, omnis autem homo in peccato, in specie hominis uidebatur. Unde et propheta ait: »Et homo est et quis cognoscit eum?« homo secundum carnem, sed ultra hominem diuina operatio. Denique cum leprosum tangeret, homo uidebatur, sed ultra hominem cum mundaret. Et cum Lazarum mortuum fleret, mortuum quasi homo flebat, sed supra hominem erat cum mortuum uinctum iubebat pedibus exire. Homo uidebatur cum penderet in cruce, sed  supra hominem cum reseratis tumulis mortuos suscitaret. Sancti Augustini episcopi Hipponen sis ecclesie ad Dardanum inter cetera: Noli itaque dubitare ibi nunc esse hominem Christum unde uenturus est, memoriterque recole, et fideliter tene Christianam confessionem qua resurrexit a mortuis, ascendit in celum, sedet ad dexteram Patris, nec aliunde quam inde ad iudicandos uenturus est uiuos et mortuos. Et sic uenturus illa angelica uoce testante quemadmodum est ire uisus in celum, id est, in eadem forma carnis atque substantia cui profecto immortalitatem dedit, naturam non abstulit. Item eiusdem in epistola ad uolusianum inter cetera: Nunc uero ita inter Deum  et homines mediator apparuit et unitate persone copulans utramque naturam, ut solita sublimaret insolitis, et insolita solitis temperaret. Item eiusdem in expositione Euangelii secundum Ioannem inter cetera: Quid igitur, heretice, cum Christus sit Deus et homo, loquitur ut homo et calumniaris Deo? Ille in se naturam commendat humanam, tu in illo audes deformare diuinam. Et iterum infra: Agnoscamus geminam substantiam Christi, diuinam scilicet qua equalis est Patri, humanam qua minor est Patre. Utrumque autem simul non duo, sed unus Christus, ne sit quaternitas non trinitas Deus. Sicut enim unus est homo anima rationalis et caro, sic unus est Deus, Christus et homo, ac per hoc Christus est Deus anima  rationalis et caro. Christum in his omnibus, Christum in singulis confitemur. Quis est ergo per quem factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui. Item eiusdem cuius supra: Quis non est derelictus in inferno? Christus iehsu, sed in anima sola. Quis resurrecturus triduo iacuit in sepulcro? Christus iehsu, sed in carne sola. Dicitur ergo in his singulis Christus. uerum hec omnia non duo uel tres, sed unus est Christus. Ideo ergo dicit: »Si diligeretis me, gauderetis utique, quia uado ad Patrem ;« quoniam nature humane gratulandum est, eo quod sic assumpta est a uerbo unigenito ut immortalis constitueretur in celo, atque ita fieret terra sublimis, ut incorruptibilis  puluis sederet ad dexteram Patris. Sancti Ioannis Constantinopolitani episcopi et confessoris in homelia de cruce et latrone: Sed cur cum cruce ueniat uideamus, scilicet ut hi qui eum crucifixere sue sentiant dementie cecitatem, ideo impudentie eorum signum portatur. Ideo propheta ait: »Tunc lamentabuntur omnes tribus terre ,« uidentes accusatorem, agnoscentes peccatum. Et quid mirum si crucem portans adueniet, quomodo et uulnera corporis ipsa demonstrant. Tunc enim  uidebunt quem confixere. Et sicut post resurrectionem Thome uoluit diffidentiam confutare, et illi clauorum loca monstrauit, et lateris uulnera declarauit, et dixit: »Mitte manum tuam et uide quoniam spiritus carnem et ossa non habet  sicut me uides habere .« Sic et tunc ostendens uulnera crucemque demonstrabit, ut ostendat illum se esse qui fuerat crucifixus. Item eiusdem in homelia de Ascensione Domini: Nam sicut duobus iurgio separatis unus in medio positus altercantium litem discordiamque dissoluit, ita et Christus nobis fecit. Deus nobis iuste irascebatur, et nos contemnebamus iratum, et clementem Dominum declinabamus, et se medium Christus ingessit, et sociauit utramque naturam, et nobis quod imminebat supplicium ipse sustinuit. Item eiusdem in eadem homilia. Ut inter cetera: Christus igitur nostre nature primitias obtulit Patri, et oblatum donum miratus est Pater. Quod tanta dignitas offerebatur,  et quod offerebatur nulla macula fedebatur. Nam et suis manibus suscepit oblatum, et sue sedis fecit esse participem, et, quod plus est, ad Patrem sue dextere collocauit. Cognoscamus quis ille est qui audiuit: Sede ad dexteram meam; que natura est, cui dixit: Esto mee particeps sedis; illa natura que audiuit: terra es et in terram ibis. Item eiusdem in eadem homelia inter cetera: Quo sermone utar; quo uerbo dicam reperire non possum. Natura fragilis, natura contempta, et omnibus monstrata deterior omnia uicit, omnia superauit, omnibus hodierna die meruit excelsior reperiri. Hodie angeli diu uota desiderata ceperunt, hodie archangeli, quod multo tempore cupiebant, inspicere ualuerunt, naturam nostram in sede Dominica immortali fulgentem gloria  preuiderunt. Sancti Theophili episcopi Alexandrini de epistola paschali, quam per Aegyptum destinauit: Cuius rei testis est ille qui loquitur. »Omnes declinauere, simul inutiles facti sunt .« Et prophete Christi auxilium deprecantes: »Domine, inclina celos tuos et descende .« Non ut mutaret loca in quo omnia sunt, sed ut propter salutem nostram carnem humane fragilitatis assumeret. Paulo apostolo eadem concinente: »Cum esset diues, pro nobis pauper factus est ,« ut nos illius paupertate ditaremur, uenitque in terras, et de uirginali utero, quem sanctificauit, egressus homo, interpretationem nominis sui Emmanuel, id est, nobiscum Deus, dispensatione confirmans, mirum in modum cepit esse quod  nos sumus, et non desiit esse quod erat. Sic assumens naturam nostram, ut quod erat ipse non perderet. Quamquam enim Ioannes scribat, uerbum caro factum est, id est aliis uerbis Deus homo factus est, uerbum tamen non est uersum in carnem, quia nunquam Deus esse cessauit. Ad quem et Spiritus sanctus loquitur: »Tu autem idem ipse es :« Et Pater de celo contestatur, et dicit, »Tu es Filius meus dilectus, in quo mihi bene complacui .« Ut et homo factus nostra confessione permanere dicat, quod fuit priusquam homo fieret, Paulo nobiscum eadem predicante: »iehsu Christus heri et hodie idem ipse et in eternum .« In eo enim quod ait ipse, ostendit eum pristinam non mutasse naturam, nec  diuinitatis sue imminuisse diuitias, quia propter nos pauper effectus plenam similitudinem nostre conditionis assumpserat. Item eiusdem in alia epistola paschali contra Origenem inter cetera: »Unus Filius Patris nostri mediator, nec qualitatem eius amisit, nec a nostro consortio separatus est. Inuisibilis Deus et uisibilis homo, forma serui absconditus et Dominus glorie confessione credentium comprobatus. Neque enim priuauit eum Pater nature sue nomine postquam pro nobis homo et pauper effectus est, nec in Iordane fluuio baptizatum altero appellauit uocabulo, sed Filium unigenitum: »Tu es Filius meus dilectus in quo mihi bene complacui .« Nec similitudo nostra in diuinitatis est mutata naturam,  nec diuinitas in nostre nature uersa est similitudinem.« Sancti Gregorii episcopi Nazianzeni in homilia de Epiphania inter cetera: Cum ergo processisset ex uirgine Deus in ea quam assumpserat, humana natura, unum e duobus sibi inuicem contrariis existens carne et spiritu, aliud in Deum assumitur, aliud deitatis gratiam prestat. Item infra: Missus est quidem sed ut homo, duplex enim erat in eo natura. Inde denique et laborauit ex itinere, idem et esuriit, et sitiuit, et contristatus est, et fleuit humani corporis lege. Sancti Basilii episcopi Capadocis: Cum ergo quedam in Christo ita uidemus humana, ut nichil a communi mortalium fragilitate distare uideantur, quedam ita diuina que nulli alii nisi illi ineffabili nature conueniant deitatis, heret  humani intellectus angustia, et tante admirationis stupore perculsa quo declinet, quid teneat, quo se uertat, ignorat. Si hominem putet, deuicto mortis regno cum spoliis redeuntem a mortuis cernit. Propter quod cum omni metu et reuerentia contemplandum est, ut in uno eodemque ita utriusque nature ueritas demonstretur, ut neque aliquid indignum et indecens de diuina illa et ineffabili substantia sentiatur, neque rursum que gesta sunt falsis illusa imaginibus estimentur. Sancti Cyrilli episcopi Alexandrini: Homo nominatus est cum sit natura Deus Dei Patris uerbum, quoniam similiter 211 ut nos sanguini communicauit et carni: si enim in terris apparuit non amittens id quod erat, sed assumens humanitatis naturam in sua ratione perfectam. Item  eiusdem in libro qui dicitur Colia: Unus igitur est et ante incarnationem Deus uerus, et qui in diuinitate mansit in qua erat, est, et erit. Non discernendum igitur unum Dominum Iesum Christum in hominem seorsum, et seorsum in Deum, sed unum eumdemque Iesum Christum esse dicimus: non ignorantes differentias naturarum, sed eas inconfusas inter se seruantes. Item cuius supra: Diciturque nam tanquam aliud in alio habitare, id est, diuina natura in humanitate non perpessa commistione ut esset quod non erat. Quidquid enim in alio habitare dicitur non ipsum sit tale quale est id in quo habitat, sed aliud in alio magis intelligitur. At uero in uerbi persona, et humanitatis nobis solam differentiam  designat diuersitas naturarum. Unus enim ex utroque intelligitur Christus. Ergo in confusione, ut ante dixi, seruata inhabitasse ait uerbum in nobis. Scit enim unum esse filium unigenitum carnem factum et hominem. Item cuius supra ad Nestorium.

Ait igitur sancta et magna synodus ipsum qui est ex Deo Patre natus naturaliter Filium unigenitum Deum uerum de Deo uero, lumen de lumine. Per quem et cum quo omnia fecerit Pater hunc descendisse, incarnatum esse, et hominem factum, passum esse, resurrexisse tertia die, et ascendisse rursus ad celos. Hec nos sequi uerba debemus, his nos conuenit obtemperare dogmatibus, considerantes quid sit incarnatum esse et hominem factum Dei uerbum.  Non enim dicimus quod Dei natura conuersa uel immutata facta sit caro, nec quod in totum hominem qui est ex anima et corpore transformata sit, sed illud magis quod carnem animatam anima rationali sibi copulauerit uerbum, et substantialiter, ineffabiliter et irreprehensibiliter factus sit homo, et nuncupatus sit etiam filius hominis, non nuda tantummodo uoluntate, sed nec assumptione sola persone, sed quod diuerse quidem nature, in unum conuenerint, unus tamen ex ambabus Christus et filius, non euacuata aut sublata diuersitate naturarum per coniunctionem, sed quia simul in nobis effecerunt unum Dominum et Christum et filium, id est diuinitas et humanitas per arcanam illam ineffabilemque copulationis adunationem. Itaque is qui ante secula omnia  est natus ex Patre, etiam ex muliere carnaliter dicitur procreatus. Non quia diuina ipsius natura de sacra uirgine sumpsit exordium, nec quod propter seipsam opus habuit secundo nasci post illam natiuitatem quam habebat ex Patre. Est enim ineptum et stultum hoc dicere, quod is qui ante omnia secula est consempiternus Patri secunde generationis eguerit ut esse inciperet. Sed quia propter nos et nostram salutem naturam Filii copulauit humanam et processit ex muliere, idcirco dicitur natus esse carnaliter. Neque enim prius natus est homo communis de sancta uirgine, et tunc demum habitauit in eo uerbum, sed in ipsa uulua uteroque uirginali secum carnem coniunxit et sustinuit cognationem  carnalem, carnis sue natiuitatem suam faciens. Sic illum dicimus et passum esse et resurrexisse, non quia Deus uerbum in sua natura passus sit, aut clauorum transfixiones, aut alia uulnera; Deus namque incorporalis extra passionem est, sed quia corpus illud quod ipsius proprium factum est, passum est, ideo hec omnia pro nobis ipse dicitur passus. Inerat enim in eo corpore quod patiebatur Deus qui pati non poterat. Simili modo et mortem ipsius intelligimus. Immortale enim et incorruptibile est naturaliter et uita et uiuificans Dei uerbum. Sed quia corpus ipsius proprium gratia Dei iuxta Pauli uocem »pro omnibus mortem gustauit ,« idcirco ipse dicitur mortem passus esse pro nobis, non quod in se mortem esset expertus quantum ad ipsius  naturam pertinet. Insania est enim hoc uel sentire uel dicere. Sed quod  caro ipsius mortem gustauit. Ita et resurgente carnis ipsius rursus resurrectionem diximus, non quia in corruptionem ceciderit quod absit, sed quia eius surrexit corpus. Ita Christum et Dominum unum confitemur, non tanquam hominem cum uerbo coadorantes, ne diuisionis quamdam species inducatur, sed unum iam et eumdem adorantes, quia non est alienum a uerbo corpus suum, cum quo ipsi etiam assidet Patri. Nec hoc ita dicimus quasi duobus filiis assidentibus, sed uno cum carne pro unitatem. Qui si talem copulationem factam per substantiam, aut quasi passibilem, aut quasi parum decoram noluerimus  accipere, in id incidimus ut duos filios esse dicamus. Necesse est enim discernere et dicere hominem separatim fuisse sola Filii persona honoratum, et rursum uerbum quod est ex Deo et nomine et ueritate Filium Dei, sed discernere in duos filios non debemus unum Dominum Iesum Christum. Neque enim id adiuuat rectam fidei rationem, licet nonnulli nescio quam perhibeant diuisionem personarum. Non dixit enim Scriptura uerbum Dei personam hominis sibi assumpsisse, sed carnem factum esse. Id autem est ostendere Dei uerbum similiter ad nos participationem habuisse carnis et sanguinis, et corpus nostrum proprie suum fecisse, et hominem ex muliere processisse, non abiecta nec deposita deitate aut generatione illa quam habebat ex  Patre, sed mansisse etiam in assumptione carnis Dominum quod erat. Hoc ubique recte fidei ratio protestatur, in tali sensu sanctos Patres fuisse comperimus. Ideo illi non dubitauere sanctam uirginem dicere theotocon, non quod uerbi natura deitasque in sancta uirgine sumpsit exordium, sed quod ex ea natum sit sacrum illud corpus animatum, anima rationali, cui substantialiter adunatum Dei uerbum carnaliter natum esse dicitur.



LIu.---Epistola decretalis Leonis pape ad Anastasium episcopum Thessalonicensem.

Quanta fraternitati tue a beatissimo patre apostolo sint commissa, et qualia etiam nostro tibi fauore sint credita, si uera ratione perspiceres, et iusto examine ponderares, multum possemus de  iniuncta tibi sollicitudinis deuotione gaudere. Quoniam sicut precessores mei precessoribus tuis, ita etiam ego dilectioni tue priorum secutus exemplum, uices mei moderaminis delegaui, ut curam quam uniuersis ecclesiis principaliter ex diuina institutione debemus, imitator nostre mansuetudinis, adiuuares, et longinquis ab apostolica sede prouinciis presentiam quodammodo nostre uisitationis impenderes; quia de continenti oportunoque profectu, promptum tibi esset agnoscere quid uel in quibus rebus uel studio componeres uel nostro iudicio reseruares. Nam cum maiora negotia et difficiliores causarum exitus liberum tibi esset sub nostre sententie exspectatione suspendere, nec ratio nec necessitas fuit in id quod mensuram tuam excederet deuiandi.  Abundant enim apud te monimentorum scripta nostrorum, quibus te de omnium actionum temperantia frequenter instruximus, ut commendatas tibi ecclesias per exhortationem caritatis ad salubritatem obedientia prouocares. Quia etsi plerumque existunt inter negligentes uel desides fratres, que oporteat maiore austeritate curari, sic tamen est adhibenda correctio, ut semper sit salua dilectio. Unde et beatus apostolus Paulus ad ecclesiasticum regimen Timotheum imbuens dicit: »Seniorem ne increpaueris, sed obsecra ut patrem, iuuenes ut fratres, anus ut matres, iuuenculas ut sorores in omni castitate .« Que moderatio si quibuscunque inferioribus membris ex  apostolica institutione debetur, quanto magis fratribus et cepiscopis sine offensione reddenda est? Ut licet nonnunquam accidant, que in sacerdotalibus sint reprehendenda personis, plus tamen erga corrigenda se agat beneuolentia quam seueritas, plus cohortatio quam commotio, plus caritas quam potestas. Sed hi, qui que sua sunt querunt, non que Iesu Christi, facile ab hac lege discernuntur; et dum donari magis quam consulere subditis querunt, placet honor, inflat superbia, et, quod prouisum est ad concordiam tendit ad noxam. Quod ut necesse habeamus ita dicere non de paruo animi dolore procedit. Meipsum enim quodammodo in culpa sentio, cum te a traditis tibi regulis in modico deuiasse cognosco. Qui si tue estimationis parum diligens  eras, mee saltem fame parcere debuisti: ne que tuo tantum facta sunt animo nostro uiderentur gesta iudicio. Relegat fraternitas tua paginas nostras, omniaque ad tuos missa maiores apostolice Sedis presules scripta decurrat, et uel a me uel a precessoribus meis inueniat ordinatum quod a te cognoui esse presumptum. uenit namque ad nos cum episcopis prouincie sue frater noster Atticus ueteris Ephiri metropolitanus antistes, et de indignissima astrictione quam pertulit lacrymabili actione conquestus est coram astantibus diaconibus tuis, qui querelis flebilibus nichil contra referendo ea que nobis ingerebantur fide non carere monstrabant. Legebatur quoque in litteris tuis, quas idem diaconi detulere, quod frater Atticus Thessalonicam uenisset, quodque  consensum suum etiam scripture professione signasset, ut de illo non aliud a nobis intelligi posset quam proprii arbitrii et spontanee deuotionis fuisse quod uenerat, quoque chartulam de obedientie sponsione conscripserat. In cuius tamen chartule mentione signum prodebatur iniurie. Non enim necessarium fuerat ut obligaretur scripto, qui obedientiam suam ipso iam uoluntarii aduentus probabat officio. Unde deplorationibus supradictis, hec uerba epistole tue testimonium pretulere. Et per hoc quod non est tacitum nudatum est illud quod silentio fuerat adopertum, adhibitam scilicet Illyrici prefecturam et sublimissimam inter mundanos apices potestantem in exhibitionem insontis antistitis incitatam, ut missa exsecutione terribili que omnia sibi  officia publica ad effectum preceptionis adiungeret, a sacris ecclesie abditis nullo uel falso insimulatus crimine extraheretur sacerdos, cui non ob molestiam egritudinis obstantis hiemis darentur inducie, sed iter aspidum et periculis plenum per inuias cautes agere cogeret. Quid tanti laboris tantique discriminis fuit, ut ex his qui episcopum comitati sunt quidam defecisse dicantur. Multum stupeo, frater carissime, sed et plurimum doleo, quod in eum de quo nichil amplius indicaueras quam quod euocatus adesse differret, et excusationem infirmitatis obtenderet, tam atrociter et tam uehementer potueris commoueri, presertim cum etsi tale aliquid mereretur, exspectandum tibi fuerat quid ad tua  consulta rescriberet. Sed, ut uideo, bene de moribus meis estimasti, et quam ciuilia pro conseruanda sacerdotali concordia responsurus essem, uerissime preuidisti, et ideo motus tuos exsequi sine dilatione properasti, ne cum moderationis nostre aliud disponentis scripta sumpsisses, faciendi id quod factum est licentiam non haberes. An forte aliquod tibi facinus fratris innotuerat, et metropolitanum episcopum noui apud te criminis pondus urgebat? Quod quidem alienum ab illo etiam tu nichil ei obiiciendo confirmas. Sed etiamsi quid intolerandum gessisset, nostra erat exspectanda censura, ut nichil prius ipse decerneres quam quid nobis placeret agnosceres. uices enim nostras ita tue credidimus caritati ut in partem sis uocatus sollicitudinis, non plenitudinem  potestatis. Unde sicut multum nos ea que a te pie sunt curata letificant, ita nimium ea que perperam sunt gesta contristant. Et necesse est post multarum experimenta causarum sollicitius prospici et diligentius precaueri, quatenus per spiritum caritatis et pacis omnis materia scandalorum de ecclesiis Domini  auferatur, preeminente quidem in illis prouinciis episcopatus tui fastigio, sed amputato totius usurpationis excessu. Igitur secundum sanctorum Patrum canones spiritum Dei conditos et totius mundi reuerentia consecratos, metropolitanos singularum prouinciarum episcopos, quibus ex delegatione 212 nostra fraternitatis cura pretenditur, ius tradite sibi antiquitus dignitatis intemeratum habere decernimus, ita  ut a regulis prestitutis nulla aut negligentia, aut presumptione discedant.

In ciuitatibus, quarum rectores obierint, de substituendis episcopis hec forma seruetur, ut qui ordinandus est, etiam si bone uite habeat testimonium, non laicus, non neophytus, nec secunde coniugis maritus, aut qui unam quidem habeat, uel habuerit, sed quam sibi uiduam copularit. Sacerdotum enim tam excellens est electio ut hec que in aliis Ecclesie membris non uocantur in culpam, in illis tamen habeantur illicita. Nam cum extra clericorum ordinem constitutis nuptiarum societati et procreationi liberorum studere sit liberum, ad exhibendam tamen perfecte continentie puritatem, nec subdiaconibus carnale connubium conceditur, ut qui habent sint  tanquam non habentes, et qui non habent, permaneant singulares. Quod si in hoc ordine, qui quartus a capite est, dignum est custodiri, quanto magis in primo, aut secundo, uel tertio seruandum est, ne aut Leuitico ministerio, aut presbyterali honore, aut episcopali excellentia quisquam idoneus estimetur, qui se a uoluptate uxoria necdum frenasse detegitur.

Cum ergo de summi sacerdotis electione tractabitur, ille omnibus preponatur, quem cleris plebisque consensus concorditer postulauerit. Ita ut si in aliam forte personam partium se uota diuiserint, metropolitani iudicio, is alteri preferatur, qui maioribus et studiis iuuatur, et meritis. Tantum ut nullus inuitis et non petentibus ordinetur, ne ciuitas  episcopum non optatum, aut contemnat, aut oderit, ut fiat minus religiosa quam conuenit, cui non licuerit habere quem uoluit. De persona autem consecrandi episcopi, et de cleri plebisque consensu metropolitanus episcopus ad fraternitatem tuam referat, quidque in prouincia bene placuit, scire te faciat, ut ordinationem rite celebrandam tua quoque firmet auctoritas. Que rectis dispositionibus nichil more, aut difficultatis debet afferre, ne gregibus Domini diu desit cura pastorum.

Metropolitano uero defuncto, cum in loco eius alius fuerit subrogandus, prouinciales episcopi ad ciuitatem metropolitanam conuenire debebunt, ut omnium clericorum atque omnium ciuium uoluntate discussa, ex presbyteris eiusdem ecclesie, uel ex  diaconibus optimus eligatur, de cuius nomine ad tuam notitiam prouinciales referant sacerdotes, impleturi uota poscentium, si quod ipsis placuit, tibi quoque placuisse cognouerint. Sicut enim iustas electiones nullis dilationibus uolumus fatigari, ita nichil permittimus te ignorante presumi.

De conciliis autem episcopalibus non aliud iudicamus quam sancti Patres salubriter ordinarunt, ut scilicet bini conuentus per annos singulos habeantur, in quibus de omnibus querelis que inter diuersos Ecclesie ordines nasci assolent, iudicetur. Et si forte inter ipsos qui presunt de maioribus  peccatis causa nascatur, que prouinciali nequeat examine diffiniri, fraternitatem tuam de totius negotii qualitate metropolitanus curabit instruere,  et si coram positis partibus, nec tuo fuerit res sopita iudicio, ad nostram cognitionem quidquid illud est, transferatur.

Si episcopus, mediocritate ciuitatis sue despecta, administrationem loci celebrioris ambierit, et ad maiorem se plebem quacunque occasione transtulerit, a cathedra quidem pellatur aliena, sed carebit et propria, ut nec illis presideat quos per auaritiam concupiuit, nec illis quos per superbiam spreuit; suis igitur terminis contentus sit quisque nec supra mensuram iuris sui affectet augeri.

Alienum clericum inuito episcopo ipsius nemo suspiciat, et nemo sollicitet, nisi forte ex placito caritatis id inter dantem accipientemque conuenerit. Nam grauis iniurie reus est qui de fratris ecclesia  id quod est utilius aut pretiosius audet uel allicere, uel tenere. Itaque si intra prouinciam res agatur, transfugam clericum ad suam ecclesiam metropolitanus redire compellat. Si autem longius processit, tui precepti auctoritate reuocabitur, ut nec cupiditati nec ambitioni occasio relinquatur.

In euocandis autem ad te episcopis, moderatissimum te esse uolumus, ne per maioris diligentie speciem, fraternis uidearis gloriari iniuriis. Unde si causa aliqua maior exstiterit, ob quam necessarium sit fraternum aduocare conuentum, binos de singulis prouinciis episcopos, quos metropolitani crediderint esse mittendos ad fraternitatem tuam uenire sufficiat. Ita ut in prestituto tempore non ultra  quindecim dies qui conuenerint, retardentur. Si autem in eo quod cum fratribus tractandum definiendumque credideris diuersa eorum fuerit a tua uoluntate sententia, ad nos omnia sub gestorum testificatione referantur, ut, remotis ambiguitatibus, quod Deo placeat decernatur. Ad hunc enim finem, omnem effectum nostrum curamque dirigimus, ut quod ad unitatem concordie, et quod ad custodiam pertinet discipline, nulla dissensione uioletur, nulla desidia negligatur. Et te igitur, frater carissime, et eos fratres nostros qui de tuis offenduntur excessibus, cum tamen non similis sit omnium materia querelarum, hortor et moneo, ut que pie sunt ordinata, salubriterque disposita, nulla concertatione turbentur. Nemo quod suum esse querat, sed quod  alterius, sicut Apostolus ait: »Unusquisque uestrum proximo suo placeat in bono ad edificationem .« Nec enim poterit ueritatis nostre firma esse compago, nisi nos ad inseparabilem soliditatem uinculum caritatis astrinxerit; quia sicut in uno corpore multa membra habemus, omnia autem membra non eumdem actum habent, ita multi unum corpus sumus in Christo, singuli autem alter alterius membra. Hec connexio totius quidem corporis unanimitatem requirit, sed precipue exigit concordiam sacerdotum. Quibus cum dignitas sit communis, non est tamen ordo generalis; quoniam et inter beatissimos apostolos in similitudine honoris fuit quedam discretio potestatis; et cum omnium par esset electio, uni tamen datum est, ut ceteris preemineret,  de qua forma episcoporum quoque est orta distinctio, et magna dispositione prouisum est, ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia; et rursus quidam in maioribus urbibus constituti, sollicitudinem susciperent ampliorem, per quos ad unam Petri sedem uniuersalis ecclesie cura conflueret, et nichil unquam a suo capite dissideret. Qui ergo quibusdam scit se esse prepositum, non moleste ferat aliquem sibi esse prelatum, sed obedientiam quam exigit, etiam ipse dependat, et sicut non uult grauis oneris sarcinam ferre, ita non audeat alii importabile pondus imponere. Discipuli enim sumus humilis et mitis magistri dicentis: »Discite a me quia mitis sum et  humilis corde, et inuenietis requiem animabus uestris, iugum enim meum suaue est, et onus meum leue est .« Quod quomodo experiemur, nisi et illud in obseruantiam ueniat, quod idem Dominus ait: »Qui maior est uestrum, erit minister uester ,« »qui autem se exaltat, humiliabitur; et qui se humiliat, exaltabitur .«



Lu.---Ad Septimum episcopum Altinum.

LEO SEPTIMO episcopo Altino.

Lectis tue fraternitatis litteris uigorem fidei tue quam olim noueramus, agnouimus, congratulantes tibi quod ad custodiam gregum Christi pastoralem curam uigilanter exsequeris, ne lupi, qui sub specie  ouium subintrant, bestiarum seuitia simplices quosque dilacerent, non solum ipsi nulla correctione proficiant, sed etiam ea que sunt sana corrumpant. Quod ne uiperea possit obtinere fallacia, ad metropolitanum episcopum prouincie uenetie scripta direximus quibus ad status sui periculum cognosceret pertinere, si quisquam de Pelagianorum et Celestianorum consortio ueniens in communione catholica sine professione legitime satisfactionis habeatur. Saluberrimum enim est, et spiritualis medicine utilitate plenissimum, ut siue presbyteri, siue diaconi, siue alii cuiuslibet ordinis clerici qui se correctos uideri uolunt, errorem suum et ipsos erroris auctores damnari a se sine ambiguitate fateantur, ut sensibus prauis et dudum peremptis  nulla sperandi supersit occasio, ne ullum membrum Ecclesie talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ne ab his ecclesiis ad quas proprie pertinent sinantur abscedere, et pro suo arbitrio ad loca sibi non deputata transire. Quod cum recte non permittitur inculpatis, multo minus debet licere suspectis. Proinde dilectio tua, cuius deuotione gaudemus, iungat curam suam dispositionibus nostris, et cum supradicto metropolitano det operam ut circumspecte uelociter impleantur ea que ad totius Ecclesie incolumitatem et laudabiliter sunt gesta et salubriter ordinata.



LuI.---Item eiusdem ad eumdem.


Relatione fratris et cepiscopi nostri Septimi, que in subditis habetur, agnouimus quosdam presbyteros, diacones, ac diuersi ordinis clericos, quos Pelagiana, uel Celestiana heresis habuerit implicatos, ita in uestram prouinciam ad communionem catholicam peruenisse, ut nulla ab eis damnatio proprii exigeretur erroris, ut pastoralibus excubiis, nimium dormitantibus, lupus ouium pellibus tectus in ouile Dominicum, non depositis bestialibus animis, introiret. Et per auctoritatem canonum decretorumque nostrorum, ne insontibus quidem conceditur, usurparet, ut relictis ecclesiis in quibus clericatum aut acceperant, aut receperant, instabilitate sua per diuersa circumferantur, amantes semper errare, et  nunquam in fundamento apostolico permanere. Quoniam quod nullo discussi examine, nullo sunt preiudicio sue professionis obstricti, hunc maxime fructum expetunt, ut sub uelamento communionis plures domos adeant, et per falsi nominis scientiam, multorum corda corrumpant. Quodque utique efficere non possent, si ecclesiarum presules necessariam diligentiam in talium receptione seruarent, nec cuiquam eorum euagari licuisset. Ne ergo ulterius audeatur, neue per quorumdam negligentiam introducta pernicies ad euersionem multarum tendat animarum, hac nostri auctoritate precepti industrie tue fraternitatis indicimus, ut congregata apud uos synodo prouincialium sacerdotum, omnes siue presbyteri,  siue diaconi, siue cuiusque ordinis clerici, qui de Pelagianorum Celestianorumque consortio in communionem catholicam ea imprudentia sunt precepti ut non prius ad damnationem coarctarentur erroris, nunc saltem posteaquam hypocrisis eorum ex quadam parte detegitur, ad ueram correctionem, que et ipsis prodesse et nullis possit nocere, cogantur; damnent apertis professionibus sui superbi erroris auctores, et quidquid in doctrina eorum uniuersalis Ecclesia exhorruit, detestentur, omniaque decreta synodalia que ad excisionem hereseos apostolice Sedis confirmauit auctoritas amplecti se, et in omnibus approbare plenis et apertis ac propria manu subscriptis protestationibus eloquantur. Nihil in uerbis eorum obscurum, nichil inueniatur ambiguum.  Quoniam nouimus hanc istorum esse uersutiam, ut in quacunque particula dogmatis exsecrandi, qua se a damnatorum societate discreuerint, nichil sibi sensuum suorum estiment esse non saluum. Cumque omnes diffinitiones suas ad tantam facilitatem improbare se simulent, atque deponere, hoc sibi tota arte fallendi, nisi intelligatur, excipiunt, ut gratia Dei secundum merita dari accipientium sentiatur. Que nisi gratis datur, non est gratia, sed merces retributioque meritorum, dicente beato Apostolo: »Gratia salui facti estis per fidem, hoc non ex uobis, sed Dei donum est. Non ex operibus ne forte quis extollatur, ipsius enim sumus figmentum creati in Christo Iesu in operibus que preparauit Deus, ut in illo ambulemus .« Omnis itaque  bonorum operum deuotio diuina preparatio est, nec propria quisquam iustificatur uirtute, quoniam gratia unicuique principium iustitie et bonorum fons atque origo meritorum est. Sed ab istis ideo per naturalem industriam dicitur preueniri, ut que ante gratiam proprio clara sit studio, nullo uideatur peccati originalis uulnere sauciata. Ideo etiam paruulos dicunt, si sine baptismo hinc de seculo 213 exierint, non posse damnari, neque reos in peccato Ade teneri, sed ad regnum Dei uel ad uitam eternam sine ulla cunctatione uenire, cum Apostolus dicat: »Per unum hominem peccatum intrauit in mundum, et per peccatum mors, et ita in omnes homines pertransiit ;« propter quod et ipsi paruuli baptizantur. Quamuis in illo uno possint  intelligi plura peccata, si unum ipsum in sua quasi membra singula diuidatur.

Nam et superbia est illic, quia in sua homo potius esse quam in Dei potestate dilexit; et sacrilegium, quia Deo non credidit; et homicidium, quia se precipitauit in mortem; et fornicatio spiritualis, quia integritas mentis humane serpentina suasione corrupta est; et furtum, quia prohibitus usurpatus est cibus; et auaritia, quia plus quam sufficere illi debuit appetiuit, et si quod aliud in hoc uno admisso diligenti consideratione poterit inueniri. Parentum quoque peccatis paruulos obligari non solum primorum hominum, sed etiam suorum de quibus ipsi nati sunt, non improbabiliter dicitur. Illa quippe sententia  reddam peccata primum in filios, tenet eos utique antequam per generationem ad Testamentum Nouum incipiant pertinere, quod Testamentum prophetabatur, cum diceretur per Ezechielem, non accepturos filios peccata parentum suorum, nec ulterius futuram in Isrel parabolam illam: »Patres manducauerunt uuam acerbam, et dentes filiorum obstupescunt .« Ideo enim quousque renascitur, ut soluatur in eo quidquid peccati est cum quo nascitur. Nam peccata que male agendo postea committuntur, possunt et penitendo sanari, sicut etiam post baptismum fieri uidemus. Ac per hoc non est instituta regeneratio, nisi quia uitiosa est generatio, usque adeo ut etiam de legitimo matrimonio procreatus dicat: »In iniquitatibus conceptus sum,  et in peccatis mater me in utero aluit .« Neque hic dixit iniquitate, uel in peccato, cum hoc recte dici posset, sed iniquitates et peccata dicere maluit, quia et in illo uno quod in omnes homines pertransiuit, atque tam magnum est ut eo mutaretur, et conuerteretur in necessitatem mortis humana natura, sicut supra disserui, reperiuntur plura peccata et alia parentum, que non possunt mutare naturam, reatu tamen obligant filios, nisi gratuita gratia et misericordia diuina subueniant. A paruulo enim recens nato, usque ad decrepitum senem, quamlibet corporis etatem gerant, sicut nullus prohibendus est a baptismo, ita nullus est qui non peccato moriatur in baptismo. Sed paruuli originali, maiores autem etiam his omnibus moriuntur peccatis  quecunque male uiuendo addidere ad illud quod nascendo traxere. Cauendum ergo dilectioni tue est magnaque diligentia prouidendum, ne per huiusmodi homines exstincta dudum scandala suscitentur, et de exciso olim dogmate aliquid in prouincia eiusdem mali germen oriatur, quod non solum in radicibus suis crescat, sed etiam sancte Ecclesie sobolem ueneno sui odoris inficiat. Qui correctos se uideri uolunt ab omni suspicione se purgent, et obediendo nobis prebent se esse nostros. Quorum si quisquam salubribus preceptis satisfacere detrectarit, siue ille clericus, siue sit laicus, ab Ecclesie societate pellatur, ne perditor anime sue saluti insidietur aliene. Illam quoque partem ecclesiastice discipline qua olim a sanctis Patribus et a nobis  sepe decretum est, ut nec in presbyteratus gradu nec in diaconatus ordine, nec in subsequenti officio clericorum ab Ecclesia cuiquam transire sit liberum, ut in integrum reuoces, admonemus. Et unusquisque non ambitione illectus, non cupiditate seductus, non persuasione hominum deprauatus, ibi ubi ordinatus est perseueret. Ita ut si quis sua querens, non que Iesu Christi, ad ecclesiam suam redire neglexerit, et ab honoris priuilegio, et a communionis uinculo habeatur extraneus. Non autem dubitet dilectio tua nos si  neglecta fuerint, que pro custodia canonum, et pro fidei integritate decernimus, uehementius commouendos, quia inferiorum ordinum culpe ad nullos magis referende sunt, quam ad desides negligentesque rectores, qui  multam sepe nutriunt pestilentiam, dum austeriorem dissimulant adhibere medecinam.



LuII.---Ad uniuersos episcopos per Campaniam.

LEO uniuersis episcopis per Campaniam, Samnium Picenium.

Magna indignatione commoueor, et multo dolore contristor, quod quosdam ex uobis comperi esse apostolice traditionis oblitos, et studio sui erroris intentos, ut preter Pasche festum, cui sola Pentecostes solemnitas comparatur, audeant sibimet non aliqua humane infirmitatis necessitate cogente, sed sola indisciplinati arbitrii libertate, ius baptismatis uindicare, et in natalibus martyrum quorum finis aliter honorandus est quam dies Dominice passionis, regenerationis celebrare mysteria, ac sine ullis spiritualium  eruditionibus preparationum, ita rudibus et imperitis tradere sacramentum, ut circa renouandos nichil doctrina ecclesiastica, nichil exorcismis impositio manuum, nichil ipsa ieiunia quibus uetus homo destruitur, operentur; neque in tanto mysterio salutis humane nulla eius diei habeatur exceptio, quo ipsum donum est conditum renascentibus. Admonemus igitur, et non sine periculo status eorum qui hec faciunt protestamur, ut ab hac presumptione cessetur, et summam hanc potentissimamque Dei gratiam non nisi in Paschali et Pentecostes die desiderantibus et credentibus conferatis, manente quolibet tempore grauium necessitatum ac periculorum consideratione secundum quam oporteat subueniri, ne conditione mortali coarctata infirmitas necessaria  liberatione fraudetur, cum seruata  duarum tantummodo festiuitatum reuerentia, propter multa pericula sit cauendum, ne cuiquam aut indesperata egritudine, aut in hostilitatis incursu, aut in timore naufragii per sacerdotes Domini regeneratio denegetur. Si quis uero post interdictum in eadem fuerit usurpatione detectus, dignam pertinacie sue incidet ultionem; quoniam ostendit se turpe potius lucrum quam religionis cultum esse sectatum. Illam etiam contra apostolicam regulam presumptionem, quam nuper agnoui a quibusdam illicita usurpatione committi, modis omnibus constituo submoueri. De penitentia uidelicet que a fidelibus postulatur, ne de singulorum genere libellis scripta professio publice recitetur, cum reatus conscientiarum  sufficiat solis sacerdotibus indicare confessione secreta. Quamuis enim plenitudo fidei uideatur esse laudabilis que propter Dei timorem apud homines erubescere non ueretur, tamen quia non omnium huiusmodi sunt peccata ut ea penitentiam poscunt non timeant publicare, remoueatur improbabiliter consuetudo, ne multi a penitentie remediis arceantur, dum aut erubescunt, aut metuunt inimicis suis sua facta reserare, quibus possunt legum constitutiones percelli. Sufficit enim illa confessio que primum Deo offertur, tunc etiam sacerdoti pro delictis penitentium peccator accedit. Tunc enim demum plures ad penitentiam poterunt prouocari, si populi auribus non publicetur conscientia confitentis.



LuIII.---Ad episcopos per Campaniam, etc., constitutos.


    1. Ut nullus episcopus seruum alterius ad officium clericatus promoueat.
    2. Ut quicunque ad sacerdotium uel uiduarum mariti, uel habentes numerosa coniugia promoti fuerint, ab ecclesiasticis officiis arceantur.
    3. Quod usuras non solum clerici exigere non debeant sed nec laici.
    4. Ut clericus nec suos nec alieno nomine fenus exerceat.
    5. Ut si quis sacerdotum contra interdicta fecerit a suo submoueatur officio.


LEO episcopus urbis Rome uniuersis episcopis per Campaniam, et Picenum, uel Tusciam, et per  uniuersas prouincias constitutis in Domino salutem.

CAP. I. Ut nobis gratulationem facit ecclesiarum status salubri dispositione compositus, ita non leui nos merore contristat, quoties aliqua contra statuta canonum ecclesiasticamque disciplinam presumpta uel commissa cognoscimus, que si non qua debemus uigilantiam recensemus illi qui nos speculatores esse uoluit excusare non possumus, permittentes sincerum corpus Ecclesie quod ab omni purum macula custodire debemus ambientium improba contagione fedari, cum ipsa sibi membrorum per dissimilationem compago non congruat. Admitunttur passim ad ordinem sacrum quibus nulla natalium, nulla morum dignitas suffragatur, et qui a dominis suis libertatem consequi minime potuerunt ad fastigium sacerdotii,  tanquam seruilitas honorem capiat prouehuntur, et probari Deo se posse creditur, qui Domino suo necdum probare se potuit. Duplex itaque in hac per te reatus est, quod et sacrum mysterium talis consortii uilitate polluitur, et dominorum quantum ad illicite usupationis temeritatem pertinet iura soluuntur. Ab his itaque, fratres karissimi, omnes uestre prouincie abstineant sacerdotes, et non tantum ab his, sed ab illis etiam qui ab originali aut alicui conditioni obligati sunt, uolumus temperari, nisi forte eorum petitio, aut uoluntas accesserit, qui aliquid sibi in eis uindicant potestatis. Debet enim esse immunis ab aliis qui diuine militie fuerit aggregandus, ut a castris Dominicis quibus nomen eius ascribitur nullis necessitatis uinculis abstrahatur.

 II. Qualis uero cum unicuique constiterit natalium honestas, et morum esse debeat sacri altaris mysterio sociandus, et Apostolo nos docente, et diuina preceptione didicimus, et canonum regulis, a quibus plerosque fratrum declinasse, et penitus deuiasse reperimus. Nam constat ad sacerdotium peruenisse uiduarum maritos, quosdam etiam quibus fuerint numerosa coniugia, et cum omni licentia uite liberioris, ad sacrum ordinem passim patefactis obicibus fuisse permissos, contra illam beati Apostoli uocem qua talibus exclamat, dicens: »Unius uxoris uirum,« contra illud antique legis preceptum quo dicitur et cauetur: »Sacerdos uirginem uxorem accipiat, non uiduam, non repudiatam .« Hos ergo quicunque tales admissi sunt ab ecclesiasticis officiis, et a sacerdotali nomine, apostolice Sedis auctoritate iubemus arceri. Nec hoc enim sibi poterunt pro arbitrio uindicare, cuius capaces per hoc quod illis obstiterat, non fuerunt. Huius discussionis curam nobis specialiter uindicantes, ut si qua forsitan de his commissa sunt, corrigantur, ne liceat ultra committi, et ne excusatio de ignoratione nascatur, quanquam ignorare nunquam licuerit sacerdotem quod canonum fuerit regulis definitum. Hec ergo ad prouincias uestras per Innocentium legitimum et Segetium fratres et cepiscopos nostros scripta direximus, ut que male pullulasse noscuntur, radicitus euellantur, et messem Dominicam zizania nulla corrumpant. Ita enim fructum uberem que  sunt sincera prestabunt, si ea que natam segetem enecare consueuerunt, diligentius amputentur.

III. Nec hoc quoque pretereundum duximus quosdam lucri turpis cupiditate captos usurariam exercere pecuniam, et fenore uelle ditescere. Quod nos non dicam in eos qui sunt in clericali officio constituti, sed in laicos cadere, qui Christianos se dici cupiunt, condolemus, quod uindicari acrius in eos qui fuerint comprobati decernimus, ut omnis peccandi opportunitas adimatur.

Iu. Illud etiam diximus premonendum, ut sicut non suo, ita nec alieno nomine aliquis clericorum exercendum fenus attentet. Indecens enim est crimen suum commodis alienis impendere. Fenus autem hoc solum aspicere, et exercere debemus, ut  quod hic misericorditer tribuimus, 214 a Domino qui multipliciter, et in perpetuum mensura retribuet, recipere ualeamus.

u. Hoc itaque admonitio nostra denuntiat, quod si quis fratrum contra hec constituta uenerit, uel uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem qui socius esse noluit discipline. Ne quid uero sit quod pretermissum a nobis forte credatur, omnia decretalia constituta tam beate recordationis Innocentii quam omnium decessorum nostrorum que de ecclesiasticis ordinationibus canonum ordinata sunt disciplinis, ita uestram dilectionem custodire debere mandamus, ut si  quis illa contempserit, ueniam sibi deinceps nouerit denegari. Data sexto Idus Octobris, Maximo uero et Paterio uiris clarissimis consulibus.



LIX.---Ad Nicetam episcopum Aquileiensem.

LEO NICETAE episcopo Aquileiensi.

Regressus ad nos filius meus Adeodatus diaconus sedis nostre dilectionem tuam poposcisse memorauit, ut de his a nobis auctoritatem apostolice Sedis acciperes, que quidem magnam difficultatem diiudicatonis uidentur afferre, sed pro inspectione temporalium necessitatum adhibenda curatio est, ut uulnera que hostilitatis aduersitate illata sunt religionis maxime ratione sanentur. Cum ergo per bellicam cladem, et per grauissimos hostilitatis incursus, ita quedam dicatis diuisa esse coniugia ut abductis  in captiuitatem uiris femine eorum remanserint destitute, que uiros proprios aut interemptos putarint, aut nunquam a dominatione crediderint liberandos, et ad aliorum coniugium sollicitudine cogente transierint, cumque nunc statu rerum auxiliante Domino in meliora conuerso, nonnulli eorum qui putabantur periisse remeauerint, merito caritas tua uidetur ambigere quid de mulieribus que aliis iuncte sunt uiris, a nobis debeat ordinari. Sed quia nouimus scriptum, quod a Deo iungitur mulier uiro, et iterum preceptum agnouimus, ut »quod Deus iunxit, homo non separet ,« necesse est ut legitimarum federa nuptiarum reintegranda credamus, et remotis malis que hostilitas intulit, unicuique hoc quod legitime habuit, reformetur.  Omnique studio procurandum est ut recipiat unusquisque quod proprium est. Nec tamen culpabilis iudicetur, et tanquam alieni iuris peruasor, qui personam eius mariti qui iam non esse estimabatur, assumpsit. Sic enim multa que ad eos qui in captiuitatem ducti sunt, pertinebant, in ius alienum transire potuerunt, et tamen plenum iustitie est, ut iisdem reuersis propria reformentur. Quod si in mancipiis uel in agris, aut etiam in dominus ac possessionibus rite seruatur quanto magis in coniugiorum reintegratione faciendum est, ut quod bellica necessitate turbatum est pacis remedio reformetur? Et ideo si qui post longam captiuitatem reuersi, ita in dilectione suarum coniugum perseuerant, ut eas cupiant in suum redire consortium, omittendum  est et inculpabile iudicandum quod necessitas intulit, et restituendum quod fides poscit. Si autem alique mulieres ita posteriorum uirorum amore sunt capte ut malint his coherere, quam in legitimum redire consortium, merito sunt notande, ita ut etiam ecclesiastica communione priuentur, quia inexcusabiliter contaminationem criminis elegerunt, ostendentes sibimet pro sua incontinentia placuisse quod iusta remissio potuit expiare. Redeant ergo in suum statum uoluntaria reintegratione coniugia, neque ullo modo ad opprobrium male uoluntatis trahatur, quod conditio necessitatis extorsit, quia sicut he mulieres que reuerti ad uiros suos nolunt impie habende sunt, ita ille que in affectum initum ex Deo redeunt merito sunt laudande iudicio. De his  autem Christianis qui inter eos a quibus fuerant captiuati immolatitiis cibis asseruntur polluti, consultationi caritatis tue hoc etiam respondendum esse credimus ut penitentie satisfactione purgentur. Que non tam temporis longitudine quam cordis compunctione pensanda est, et siue hoc terror extorserit, siue fames suaserit, non dubitetur abolendum, cum huiusmodi cibus pro metu, aut indigentia non pro religionis ueneratione sit sumptus. His uero de quibus dilectio tua similiter nos credidit consulendos, qui ad iterandum baptismum uel metu coacti sunt, uel errore traducti, et nunc se contra catholice fidei sacramentum egisse cognoscunt, ea custodienda est ratio, qua in societatem nostram non nisi per penitentie  remedium, et per impositionem episcopalis manus, communionis recipiant unitatem, temporis penitudinis habita moderatione tuo constituente iudicio, prout conuersorum animos perspexeris esse deuotos, pariter etiam habens senilis etatis intuitum, et periculorum quorumque aut egritudinis respiciens necessitates, in quibus si quis ita grauiter urgeatur, ut dum adhuc penitet de salute ipsius desperetur, oportet ei per sacerdotalem sollicitudinem communionis gratia subueniri. Nam hi qui baptismum ab hereticis acceperunt cum baptizati antea non fuissent, sola inuocatione Spiritus sancti per impositionem manuum confirmandi sunt, quia formam tantum baptismi sine sanctificationis uirtute sumpsere. Et hanc regulam ut sciatis seruandam  omnibus ecclesiis predicamus, ut lauacrum semel initum nulla iteratione uioletur, dicente Apostolo: »Unus Dominus, una fides, unum baptisma ,« cuius ablutio nulla iteratione tentanda est, sed, ut diximus, sola sanctificatio sancti Spiritus inuocanda est, ut quod ab hereticis nemo accipit, a catholicis sacerdotibus consequatur. Hanc autem epistolam nostram quam ad consultationem tue fraternitatis emisimus, ad omnes fratres comprouinciales episcopos facies peruenire, ut omnium obseruantie data prosit auctoritas.



LX.---Ad Iulianum episcopum Aquileiensem.

LEO episcopus IULLIANO episcopo Aquileiensi.

Lectis fraternitatis tue litteris uigorem fidei tue quem olim noueramus, agnouimus, congratulantes,  quod ad custodiam gregum Christi pastoralem curam uigilanter exsequeris, ne lupi qui sub specie ouium subintrant bestiali seuitia simplices quosque dilacerent, et non solum ipsi nulla correctione proficiant, sed etiam ea que sunt sana corrumpant. Quod ne uiperea possit obtinere fallacia, dilectionem tuam duximus commonendam, insinuantes ad anime periculum pertinere, si quisquam de his qui a nobis in hereticorum sectam delapsus, et se utcunque heretice communionis contagione macularit, resipiscens in communione catholica sine promotione legitime satisfactionis habeatur. Saluberrimum enim et spirituali medicine utilitate plenissimum est, ut siue presbyteri, siue diaconi, aut cuiuslibet ordinis clerici, qui se correctos uideri uolunt, atque ad catholicam  fidem, quam iampridem amiserant, rursum reuerti ambiunt, prius errores suos, et ipsos auctores errorum damnari a se sine ambiguitate fateantur, ut sensibus prauis etiam peremptis, nulla sperandi supersit occasio, ne ullum membrum talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ut in magno habeant beneficio, si adempta sibi omnino spe promotionis, in quo inueniuntur ordine stabilitate perpetua maneant, si tamen iterata tinctione non fuerint maculati. Non leuem apud Deum noxam incurrit, qui de talibus ad sacros promouendos ordines iudicarit. Quod si cum grandi examinatione  promotio conceditur inculpatis, multo magis non debet licere suspectis. Proinde dilectio tua cuius deuotione gaudemus, iungat ad totius curam suam dispositionibus nostris, et det operam, ut circumspecte atque uelociter impleantur, que ad totius ecclesie incolumitatem, et laudabiliter suggesta sunt et salubriter ordinata. Non autem debiliter dilectio tua nos, si, quod non arbitramur, neglecta fuerint, que pro custodia canonum, et pro fidei integritate decernimus, uehementius commouendos, quia inferiorum ordinum culpe ad nullos magis referende sunt, quam ad desides, negligentesque rectores, qui multam sepe nutriunt pestilentiam dum necessariam dissimulant adhibere medicinam. Data pridie Kalendas Iulii, Alipio et Ardabure consulibus.



LXI.---Ad Dorum Beneuentanum episcopum.


Dilectissimo fratri DORO, LEO episcopus.

Iudicium quod de te sperabamus dolemus esse frustratum, quando ea te commisisse perspicimus que omnem ecclesiastice sanctionis regulam culpabili nouitate fedarent, cum plenissime noueris, quanta sollicitudine per omnes Domini ecclesias paternorum uelimus canonum precepta seruare, et hanc maxime curam ad sacerdotes uniuersarum plebium pertinere, ut sanctarum constitutionum regule nullis corrumpantur excessibus. Unde miramur te quem auctoritatum apostolice Sedis obseruantissimum esse conuenerat, tam negligenter, ac potius insolenter egisse, ut traditarum tibi legum non custos sed transgressor existeres. Libello etenim Pauli  presbyteri tui qui in subditis habentur, cognouimus apud te nouo ambitu, fedoque colluuio presbyterii ordinem fuisse turbatum ita ut unius, festina, et immatura prouectio quedam eorum deiectio facta sit, quod etas commendabat, et nulla culpa minuebat. Quod si ambietis intentio, aut imperita fauentium studia id quod nunquam habuit consuetudo poscebant, ut incipiens emeritis, et nouellus preferretur antiquius, tue fuerat industrie atque doctrine, ut iniuste petentium desideria rationabili auctoritate cohiberes, ne quem in sacerdotali propere prouehebas honore ad iniuriam eorum quibus sociebatur inciperet. Miror qui si fieret in illo non humilitatis uirtus, sed elationis uitium roboraretur. Neque enim ignorabas dixisse Dominum, quod qui se humiliat, exaltabitur,  qui uero se exaltat, humiliabitur . Eumdemque dixisse uos autem queritis de pusillo crescere, et de honore maiores esse. Utrumque enim inordinatum, utrumque preposterum est, et omnis laborum fructus aufertur, omnis meritorum mensura uacuatur, si tantum quis has sequitur dignitates quantum adulationis obtinuit, ut cupiditas eminendi non solum superbientem minuat, sed etiam conuiuentem. Si uero, ut asseritur, primi secundique presbyteri circa Epicarpium sibimet preponendum, tam huic assentatio fuit, ut illum cum sui dedecore poscerent honorari. Nec hoc quidem illis proprio se iudicio deiicientibus tribui debuit, quod uolebant, cui tam misere uoluntati te dignius fuerat obuiare,  quam cedere. Deformis autem et ignaua subiectio bene sibi conscius, et non irritam facientibus gratiam Dei preiudicare non potuit, ut primatus suos quocunque commercio in alterutrum transferentes subsequentium suorum minuerent dignitatem, et quia ultimum sibi anteposuerant ceteris preminerent. Predicti igitur presbyteri qui indignos se honoris sui ordine sunt professi licet priuari etiam sacerdotio mererentur, tamen ut pro apostolice sedis pietate parcatur, ultimi inter omnes ecclesie presbyteros habeantur. Et ut iudicii sui sententiam ferant, inferiores etiam illo erunt quem propria sententia sibimet pretulere, ceteris omnibus presbyteris in eo ordine permanentibus quem unicuique ordinationis sue tempus ascripsit. 215 Nec quisquam  preter predictos duos imminute dignitatis patiatur iniuriam, sed in eorum statum tantummodo hoc recurrat opprobrium quod nouello et immature ordinato inferiores fieri elegere, ut illam euangelicam sententiam ad se sentiant pertinere, qua dicitur: »Quo iudicio iudicaueritis iudicabitur de uobis, et qua mensura mensi fueritis, eadem remetietur uobis. « Paulus uero presbyter ordinem suum de quo laudabili firmitate non cessit, obtineat. Nec ulterius aliquid in cuiusquam presumat iniuriam, ita ut dilectio tua quam non immerito tota facti huius pulsat inuidia hoc saltem remedio curare se properet, ut sine dissimulatione hec que decernimus tradantur effectui, ne si iterato ad nos imploratio iusta confugerit, necesse sit seuerius commoueri cum his que  male sunt facta correctis malimus reintegrare disciplinam quam augere uindictam. Exsecutionem uero preceptionum nostrarum fratri et cepiscopo nostro Iulio commisisse nos noueris, ut omnia illi quemadmodum constituimus roborentur. Data Idus Martii, Posthumiano uiro clarissimo consule.



LXII.---Ad uniuersos episcopos per Siciliam constitutos.

LEO uniuersis episcopis per Siciliam constitutis.

Diuinis preceptis et apostolicis monitis incitamur, ut pro omnium ecclesiarum statu impigro uigilemus affectu, aut si quid usquam reprehensioni inueniatur obnoxium celeri sollicitudine, aut ab ignorantie imperitia, aut a presumptionis usurpatione reuocemus.  Monente enim Dominice uocis imperio, quo beatissimus apostolus Petrus trina repetitione mystice sanctionis imbuitur, ut Christi oues qui Christum diligit pascat, ipsius sedis cui per abundantiam diuine gratie presumus reuerentia cohortamur ut periculum desidie quantum possumus declinemus, ne professio summi apostoli qui se amatorem Domini esse testatus est non inueniatur in nobis. Quia negligens toties commendatum gregem conuincitur suum non amare pastorem. Cum ergo mihi de caritatis uestre actibus fraterna actione sollicito certis indiciis innotuerit, uos in eo quod inter sacramenta Ecclesie principale est, ab apostolice institutionis consuetudine discrepare, ita ut baptismi sacramentum  numerosius in die Epiphanie quam paschali tempore celebratis, miror uos uel precessores uestros tam irrationabilem nouitatem usurpare potuisse, ut confuso temporis utriusque mysterio nullam esse differentiam crederetis inter diem quo adoratus est Christus a magis, et diem quo resurrexit a mortuis. Quam culpam nullo modo potuissetis incidere si unde consecrationem honoris accipitis, inde legem totius obseruantie sumeretis, et beati Petri apostoli sedes que uobis sacerdotalis mater est dignitatis, esset ecclesiastice magistrationis. A cuius uos regulis recessisse minus posset equanimiter tolerari, si aliqua commonitionis nostre pagina precessisset. Nunc autem quia non desperatur correctio, mansuetudo seruanda est. Et licet uix ferenda sit sacerdotalis excusatio  que pretendat inscientiam, maluimus tamen et censuram necessariam temperare, et ratione uos apertissime ueritatis instruere. Semper quidem in eterno consilio Dei mansit humani generis incommutabiliter preordinata reparatio, sed ordo rerum per Iesum Christum Dominum nostrum temporaliter gerendarum incarnatione uerbi sumpsit exordium. Unde aliud tempus est quo annuntiante angelo beata Maria fecundandam se per Spiritum sanctum credidit et concepit, aliud quo salua integritate uirginea puer editus, exsultante gaudio celestium ministrorum pastoribus indicatur, aliud quo infans circumciditur, aliud quo hostia pro eo regularis offertur, aliud quo tres magi claritate noui sideris incitati in Bethlehem ab oriente perueniunt, et adoratum paruulum mystica  munerum oblatione uenerantur. Nec idem sunt dies quibus impio Herodi ordinata diuinitus in Aegyptum translatione subtractus est, uel quibus ab Aegypto in Galileam persecutore mortuo reuocatus est. Inter has autem dispensationum uarietates accedunt augmenta corporea, crescit Dominus, sicut euangelista testatur, profectibus etatis et gratie. Per dies Pasche in templum cum parentibus uenit, et cum abesset societate, redeuntium sedens cum senioribus et inter admirantes magistros inuenitur, rationemque remansionis sue reddens, qui est, inquit, quod me querebatis? Nesciebatis quod in his que Patris mei sunt oportet me esse? Significans eius se esse filium cuius esset et templum. Iam uero cum in annis maioribus apertius declarandus baptismum  precursoris sui Ioannis expetiit quid deitatis eius remansit ambiguum quando Spiritus sanctus in columbe specie super eum descendit et mansit, audita de celis Patris uoce dicentis: »Tu es Filius meus dilectus, in te bene complacui?«  idipsum dicamus omnes. Simus autem perfecti in eodem sensu, et in eadem scientia. Quamuis ergo et illa que ad humilitatem, et que ad gloriam pertinent Christi in unam percurrant eamdemque personam, totumque quidquid in illo, et uirtutis diuine est, et infirmitatis humane ad nostre reparationis tendat  effectum, proprie tamen in morte crucifixi, et in resurrectione mortui potentia baptismatis nouam creaturam condit ex ueteri, ut renascentibus, et mors Christi operetur et uita, dicente beato apostolo Paulo: »An ignoratis quia quicunque baptizati sumus in Christo Iesu, in morte ipsius baptizati sumus? Consepulti enim sumus cum illo per baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus .« Et cetera que latius magister gentium ad commendandum sacramentum baptismatis deputauit, ut appareret ex huius doctrine spiritu regenerandis filiis hominum, et in Dei filiis adoptandis illum  diem esse, illud tempus electum, in quo per similitudinem mysterii ea querantur membris que in ipso capite sunt gesta congruere, dum baptismatis regula mors interuenit interfectioni peccati, et sepulturam triduanam imitatur trina dimersio, et ab aquis lauatio insurgentis ad instar est de sepulcro. Ipsa igitur operis qualitas docet celebrande generaliter gratie eum esse legitimum diem, in quo orta est, et uirtus muneris, et species actionis. Ad cuius rei confirmationem plurimum ualet quod ipse Dominus iehsu Christus, postea quam resurrexit a mortuis, discipulis in quibus omnes ecclesiarum presules docebantur, et formam et potestatem tradidit baptizandi, dicens: »Euntes ergo nunc docete omnes gentes, baptizantes eos in nomine Patris et Filii et Spiritus sancti  .« De quo utique eos etiam ante passionem potuisset instruere, nisi proprie uoluisset intelligi regenerationis gratiam ex sua resurrectione cepisse. Additur sane huic obseruantie etiam Pentecostes ex aduentu Spiritus sancti consecrata solemnitas, que de paschalis festi pendet articulo, et cum ad alios dies alia festa pertineant, hec semper ad eumdem qui resurrectione Domini est insignis, occurrit, porrigens quodammodo auxiliantis gratie manum, ut hi quos a die Pasche, aut molestia infirmitatis, aut longinquitas itineris, aut nauigationis difficultas interclusit inuitos, aut quibuslibet necessitatibus impeditos, desiderii sui effectum dono Spiritus sancti consequantur. Ipse enim unigenitus Dei  in fide credentium, et in uirtute operum nullam inter se et Spiritum sanctum uoluit esse distantiam, quia nulla est diuersitas in natura, dicens: »Ego rogabo Patrem et alium Paracletum dabit uobis, ut uobiscum sit in eternum, Spiritum ueritatis ;« et iterum: »Paracletus autem Spiritus quem mittet Pater in nomine meo, ille uos docebit omnia, et suggeret uniuersa quecunque dixi uobis ;« et iterum: »Cum uenerit ille Spiritus ueritatis, ille diriget uos in omnem ueritatem .« Cum itaque ueritas Christus est, et spiritus ueritatis Spiritus sanctus, nomenque Paracleti utrique proprium, non dissimile est festum ubi unum est sacramentum. Hoc autem nos non ex nostra persuasione defendere, sed ex apostolica auctoritate  seruare, satis idoneo probamus exemplo sequentes beatum apostolum Petrum qui in eo die quo omnem credentium numerum promissus Spiritus sancti repleuit aduentus trium millium populum sua predicatione conuersum, lauacro baptismatis consecrauit, quod sancta Scriptura que apostolorum actus continet, fideli historia docet, dicens: »His auditis compuncti sunt corde, et dixere ad Petrum, et ad reliquos apostolos, quid faciemus uiri fratres? Petrus uero ait ad illos, penitentiam, inquit, agite, et baptizetur unusquisque in nomine Iesu Christi in remedium peccatorum, et accipietis donum Spiritus sancti; uobis enim repromissio est, et filiis uestris, et omnibus qui longe sunt quoscunque aduocauerit Dominus Deus noster. Aliis etiam uerbis testificatus  exhortabatur eos, dicens: Saluamini a generatione ista praua. Qui ergo receperunt sermonem eius baptizati sunt, et apposite sunt in illa die anime circiter tria millia .« Unde quia manifestissime patet baptizandis in Ecclesia electis hec duo tempora, de quibus locuti sumus, esse legitima, dilectionem uestram monemus, ut nullos alios dies huic obseruantie misceatis. Quia et si sunt alio quoque festa quibus multa in honorem Dei reuerentia debeatur, principalis tamen et maximi sacramenti custodienda nobis mystice rationis exceptio, non interdicta licentia qua in baptismo tribuendo quolibet tempore periclitantibus subuenitur. Ita enim ad has duas festiuitates connexas sibimet atque cognatas incolumium, et in pacis securitate degentium libera  uota differimus, ut in mortis periculo, in obsidionis discrimine, in persecutionis angustiis, in timore naufragii, nullo tempore hoc uere salutis remedium cuiquam denegemus. Si quis autem Epiphanie festiuitatem que in suo ordine debito honore ueneranda est ob hoc estimat priuilegium habere baptismatis, quia hoc quidam dicunt quod in eadem die ad baptismum Dominus sancti Ioannis accesserit, sciat illius baptismi aliam gratiam, aliam fuisse rationem, nec ad eamdem pertinuisse uirtutem, qua per Spiritum sanctum renascuntur, de quibus dicitur: »Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt .« Dominus enim nullius indigens remissione peccati, nec querens  remedium renascendi, sic uoluit baptizari, sicut uoluit circumcidi, hostiamque pro se mundationis offerri, ut »qui factus erat ex muliere  fieret sub lege ;« »quam non uenerat soluere, sed adimplere ,« et implendo finire, sicut beatus Apostolus predicat, dicens: »Finis autem legis Christus ad iustitiam omni credenti .« Baptismi autem sui in se condidit sacramentum, quia in omnibus primatum tenens se docuit esse principium. Et nunc regenerationis 216 rationis potentiam sanxit, quando de latere ipsius fluxerunt sanguis redemptionis, et aqua baptismatis. Sicut ergo uetus Testamentum testificatio fuit Noui, et lex per Moysen data est, gratia autem et ueritas per Iesum Christum facta est, sic diuersa  sacrificia unam hostiam preformare et multorum agnorum occisio illius immolatione finita est, de quo dicitur: »Ecce agnus Dei, ecce qui tollit peccata mundi .« Sic et Ioannes, non Christus, sed Christi preuius; non sponsus, sed sponsi amicus, fuit adeo fidelis, et non sua querens, sed que Iesu Christi, ut se profiteretur ad soluenda calceamenta pedum eius indignum, quoniam ipse quidem baptizaret in aqua in penitentiam, ille baptizaturus esset in Spiritu sancto et igni, qui duplici potestate et uitam redderet, et peccata consumeret. His itaque, fratres, tot tantisque existentibus documentis, quibus omni ambiguitate submota euidenter agnoscitis, in baptizandis electis qui secundum apostolicam regulam et exorcismis scrutandi, et ieiuniis  sanctificandi, et frequentibus sunt predicationibus imbuendi, duo tantum tempora, id est Pascha et Pentecosten, esse seruanda. Hoc uestre indicimus caritati, ut apostolicis institutis nullo ulterius recedatis excessu. Quia multum post hec esse non poterit, si quisquam apostolicas regulas in aliquo crediderit negligendas. Quare illud primitus pro custodia concordissime unitatis exigimus, ut quia saluberrime a sanctis Patribus constitutum est binos in annis episcoporum debere esse conuentus, terni semper ex uobis ad diem tertium Kalendarum Octobrium Romam fraterno concilio sociandi occurrant, et indissimulanter a uobis hec consuetudo seruetur. Quoniam adiuuante gratia Dei facilius poterit prouideri, ut in ecclesiis Christi nulla scandala, nulli nascantur errores, cum  coram beatissimo apostolo Petro semper in communione tractatum fuerit, ut omnia instituta canonumque decreta apud omnes Domini sacerdotes inuiolata permaneant. Hec autem que uobis inspirante Domino insinuanda credidimus, per fratres et cepiscopos nostros Bachillum atque Paschasium ad uestram uolumus notitiam peruenire. Quibus referentibus agnoscamus quam reuerenter a uobis apostolice sedis instituta seruentur.



LXIII.---Ad episcopos per Italie prouincias constitutos.

LEO uniuersis episcopis per Italie prouincias constitutis in Domino salutem.

In consortium uos nostre sollicitudinis, dilectissimi  fratres, aduocamus, ut uigilantia pastorali, ne quid diabolice licere possit astutie, commissis uobis gregibus diligentius consulatis, ne is qui Domini misericordia reuelante per nostram curam a nostris ouibus morbus abiicitur, necdum uobis premonitis et adhuc quid agatur ignaris, per uestras se dispergat ecclesias, et suarum furtim cuniculos inueniat latebrarum, ut quod a nobis in urbe exstinguitur, tenebrosis apud uos radicibus seminetur. Plurimos impietatis Manichee sequaces doctores in urbe inuestigatio nostra reperit, uigilantia diuulgauit, auctoritas et censura cercuit, quos potuimus emendare, correximus, et ut damnarent Manicheum cum predicationibus et discipulis suis, publica in ecclesia confessione et manus sue subscriptione compulimus,  et ita de uoragine impietatis sue confessos penitentiam concedendo leuauimus. Aliquanti uero qui ita se demerserant, ut nullum his auxiliantis posset auxilium subuenire subditi legibus secundum Christianorum principum constituta, ne sanctum gregem sua contagione polluerent per publicos iudices perpetuo sunt exsilio relegati. Et omnia que tam in Scripturis quam in occultis traditionibus suis habent profana uel turpia, ut nosset populus quid refugeret aut uitaret, oculis Christiane plebis certa manifestatione probauimus, adeo ut ipse qui eorum dicebatur episcopus a nobis tentus proderet flagitiosa in suis mysteriis que teneret, sicut gestorum uos series potest edocere, ad instructionem enim uestram etiam ista direximus, quibus lectis,  omnia que a nobis deprehensa sunt, nosse poteritis. Et quia aliquantos de his quos ne absoluerentur, arctior reatus inuoluerat, cognouimus aufugisse, hanc ad dilectionem uestram epistolam misimus per acolythum nostrum, ut effecta certior sanctitas uestra sollicitius agere dignetur et cautius, nec ubi Manichee peruersitatis homines plebes uestras facultatem ledendi et huius sacrilegii possint inuenire doctores. Aliter enim nobis commissos regere non possumus, nisi hos qui sunt perditores et perditi zelo fidei Dominice persequamur, et a sanis mentibus, ne pestis latius diuulgetur seueritate qua possumus abscindamus. Unde hortor dilectionem uestram, obtestor et moneo, ut quam debetis et potestis sollicitudine uigiletis ad inuestigandos eos, nec ubi  occultandi se reperiant facultatem. Ut enim habebit adeo ingens remunerationis premium qui diligentius quod ad salutem commisse sibi plebis proficiat fuerit exsecutus, ita ante tribunal Domini de reatu negligentie se non poterit excusare quicunque plebem suam contra sacrilege persuasionis auctores noluerit custodire. Data tertio Kalendas Februarii, Theodosio XuIII et Aluino uiris clarissimis consulibus.



LXIu.---Ad Neoniam episcopum Rauennatem.

LEO NEONIAE episcopo Rauennati de his qui redeuntes de captiuitate, incertum habent utrum ante captiuitatem baptisma consecuti sunt.

Frequenter quidem in diuersarum ambiguo questionum  titubantia fratrum corda spiritu Dei instituente solidauimus, responsionis formam uel ex sanctarum Scripturarum disciplinis, uel ex Patrum regulis colligentes. Sed nuper in synodo nouum et inauditum antea genus consultationis exortum est. Nam quorumdam fratrum suggestione comperimus aliquos captiuorum ad sedes suas libertatemque redeuntes, qui scilicet in captiuitatem illa etate peruenerint que nullius rei firmam potuerit habere notitiam, remedium quidem implorare baptismi. Sed utrum eiusdem remedii ante sacramenta perceperint, infantie inscientia non posse reminisci, et ideo sub hoc latentis recordationis incerto animas suas in discrimen adduci dum sub specie cautionis negatur his gratia, que ideo non  impenditur, quia putatur impensa. Cum itaque tribuere talibus Dominici sacramenta mysterii non immerito quorumdam fratrum formido dubitaret, in synodali, ut diximus, cetu formam huiuscemodi consultationis accepimus. Quam diligentius discuti, et pro uniuscuiusque sensu sollicita uoluimus ratione tractari, quod ad ueritatem adhibita cogitatione multorum certius peruenire possemus. Eadem ergo que in sensum nostrum diuina inspiratione uenere, frequens etiam fratrum firmauit assensio. Inprimis itaque prouidere debemus, ne dum speciem quamdam cautionis tenemus, damnum regenerandarum incidamus animarum. Quis enim ita sit suspicationibus suis deditus, ut uerum esse definiat, quod omni manifestatione cessante ex opinione  ambigua suspicatur? Cum itaque baptizatum se, nec ille recordetur qui regenerationis est cupidus, nec alter attestari de eo possit, quod nesciat, consecratum nichil est in quo peccatum possit obrepere, cum in hac parte conscientie sue nec ille reus sit qui consecratur, nec ille qui consecrat. Scimus quidem inexpiabile esse facinus, quoties iuxta hereticorum damnata a sanctis Patribus instituta cogitur aliquis lauacrum quod regenerandis semel tributum est, bis subire apostolica reclamante doctrina, que nobis unam predicat in trinitate deitatem, unam in fide confessionem, unum in baptismate sacramentum. Sed in hoc nichil simile formidatur, quoniam non potest in iterationis crimen deuenire, quod factum esse omnino nescitur. Atque ideo quoties  persona talis inciderit, sollicita primum examinatione discutite, et longo tempore, nisi forte supremus finis immineat, indagate, utrum nemo sit penitus quid testimonio suo iurare possit ignorantiam nescientis. Et cum constiterit hunc qui baptismatis indiget sacramento, sola inaniter suspicione prohiberi accedat intrepidus ad consequendam gratiam, cuius in se nullum scit esse uestigium. Nec ueneramur huic salutis ianuam aperire, quam nunquam docetur ingressus, quod si ab hereticis baptizatum quempiam fuisse constiterit, erga hunc nullatenus sacramentum regenerationis iteretur, sed hoc tantum quod ibi defuit, conferatur, ut per episcopalem manus impositionem  uirtutem sancti Spiritus consequatur. Quam rem, frater carissime, ideo generaliter ad omnium uestrum uolumus peruenire notitiam, ne dum plus iusto metuitur misericordia Dei saluari cupientibus denegetur. Data nono Kalendas Nouembris, consulatu Martiani Augusti.



LXu.---Ad episcopos Africe.

LEO uniuersis episcopis per Africam constitutis in Domino salutem.

Cum in ordinationibus sacerdotum quedam apud uos illicite usurpata crebrior fama narraret, ratio pietatis exegit, ut pro sollicitudine quam uniuerse Ecclesie ex diuina institutione dependimus, rerum fidem studeremus agnoscere, uicem cure nostre proficiscenti a nobis fratri et consacerdoti nostro  Potentio iniungentes, qui secundum scripta que per ipsum ad uos direximus de episcopis, quorum culpabilis ferebatur electio, quod ueritas haberet inquireret, nobisque omnia fideliter indicaret. Unde quia idem plenissime notitie nostre cuncta reserauit, et sub quibus qualibusque rectoribus quedam Christi plebes in partibus prouincie Cesariensis habeatur, sincera nobis relatione patefecit, necessarium fuit ut dolorem cordis nostri quo pro Dominicorum gregum periculis estuamus, datis ad uos litteris promeremus. Mirantes tantum apud uos per occasionem temporis impacati aut ambientium presumptionem, aut tumultum ualuisse popularem, ut indignis quibusque, et longe extra sacerdotale meritum constitutis pastorale fastigium, et gubernatio  Ecclesie crederetur. Non est hoc consulere populis, sed nocere, nec prestare regimen, sed augere discrimen. Integritas enim presidentium salus est subditorum et ubi est incolumitas obedientie, ibi sana est forma doctrine. Principatus autem quem aut seditio extorsit, aut ambitus occupauit, etiam si moribus atque actibus non offendit, ipsius tamen initii sui est perniciosus exemplo, et difficile est, ut bono peragantur exitu, que malo sunt inchoata principio. Quod si in quibuslibet Ecclesie gradibus prouidenter scienterque curandum est, ut in Domini domo nichil sit inordinatum, nichilque preposterum quanto magis elaborandum est, ut in electione eius qui super omnes gradus constituitur, non erretur? Nam totius familie Domini status et  ordo nutabit, si quod sequitur in corpore non inueniatur in capite. Ubi est beati Pauli apostoli per spiritum Dei emissa preceptio, qua in persona Timothei omnium sacerdotum Christi numerus eruditur, et perinde unicuique nostrum dicitur: »Manus cito nemini imposueris, neque communicaueris peccatis alienis?«  Quid est cito manus imponere, nisi ante etatem maturitatis, ante tempus examinis, ante meritum laboris, ante experientiam discipline, sacerdotalem honorem tribuere non probatis? et quid est communicare peccatis alienis, nisi talem effici ordinantem qualis ille est qui non meruit ordinari? Sicut enim boni operis sibi comparat fructum, qui rectum sectatur  in eligendo sacerdote iudicium, ita graui semetipsum afficit damno, qui ad sue dignitatis collegium sublimat indignum. 217 Non enim in cuiusquam persona pretermittendum est quod institutis generalibus continetur, nec putandus est honor ille legitimus qui fuerit de preuaricatione collatus, dicente enim Apostolo: Ut inter electionis regulas, is episcopus ordinetur, quem »unius uxoris uirum « fuisse, aut esse constiterit. Tam sacra semper habita est ista preceptio, ut etiam de muliere sacerdotis eligendi eadem intelligatur seruanda conditio, ne forte illa priusquam in matrimonium eius ueniret qui aliam non habuisset uxorem, alterius uiri esset experta coniugium. Quis ergo dissimulare audeat quod in tanti sacramenti perpetratur iniuriam?  Cum huic magno uenerandoque mysterio ne legis quidem statuta defuerint, quibus euidenter est definitum, ut uirginem sacerdos accipiat et alterius torum nesciat coniugis que uxor est futura pontificis? Iam tunc enim in sacerdotibus figurabatur Christi et Ecclesie spirituale coniugium, ut quoniam uir caput est mulieris, discat sponsa uerbi non alium uirum nosse Christum, qui eam unam quam legit, unam diligit, et aliam preter ipsam suo consortio non adiungit. Si ergo etiam in ueteri Testamento hec sacerdotalium coniugiorum forma seruata est, quanto magis sub reuelata iam gratia constituti apostolicis debemus seruire preceptis, ut quomodolibet quis bonis moribus preditus, et sanctis operibus inueniatur ornatus, nequaquam tamen uel  ad diaconii gradum, uel ad presbyterii honorem, uel ad episcopatus culmen ascendat, si aut ipsum non unius uxoris uirum, aut uxorem eius non unius uiri fuisse claruerit, monente uero Apostolo atque dicente: »Et hi aut probentur primum, et sic ministrent .«

Quid aliud intelligendum putemus, nisi ut in his prouectionibus non solum matrimoniorum priuilegia, sed etiam laborum merita cogitemus, ne aut a baptismo rudibus, aut a seculari actu repente conuersis officium pastorale credatur, cum omnis gradus militie Christiane de incrementis profectuum debeat estimari, an possint cuiquam maiora committi? Merito sanctorum Patrum uenerabiles sanctiones cum de sacerdotum electione loquerentur  eos demum idoneos sacris administrationibus censuere, quorum omnis etas a puerilibus exordiis usque ad prouectiores annos per discipline ecclesiastice stipendia cucurrisset, ut unicuique testimonium prior uita preberet, nec posset de eius prouectione dubitari, cui pro laboribus multis, pro moribus castis, pro actibus strenuis celsioris loci premium deberetur. Si enim ad honorem mundi sine suffragio temporis, sine merito laboris indignum est peruenire, et notari ambitus solent, quos probitatis documenta non adiuuant, quam diligens, et quam prudens habenda est dispensatio diuinorum munerum, et celestium dignitatum, ne in aliquo apostolica, et canonica decreta uiolentur, et his  Ecclesia Domini regenda credatur qui legitimarum institutionum nescii, et totius humilitatis ignari non ab infimis sumere incrementum, sed a summis uolunt habere principium? cum ualde iniquum sit et absurdum ut imperiti magistris, noui antiquis, et rudes preferantur emeritis. »In domo quidem magna necesse est, sicut Apostolus ait, uasa diuersa sint, quedam aurea, argentea, quedam uero lignea et fictilia ,« sed horum ministerium pro materie qualitate discernitur, nec qui est pretiosorum, idem usus est uilium. Nam inordinata sunt omnia si fictilia aureis, et lignea preferantur argenteis. Sicut autem in ligneis et fictilibus eorum omnium species figuratur, qui nullis adhuc uirtutibus nitent, ita in aureis et argenteis, hi sine dubio  declarantur, qui per longum eruditionis ignem, et per fornacem diuturni laboris excocti, aurum probatum et argentum purum esse meruere. Quibus si merces pro deuotione non redditur, omnis ecclesiastica disciplina resoluitur, omnis ordo turbatur, dum in Ecclesia, qui nullum subiere ministerium peruerso eligentium iudicio debitum obtinent principatum. Cum ergo inter uos tantum ualuerint, aut studia popularium, aut ambitus superborum, ut non solum laicos, sed etiam secundarum uxorum uiros, aut uiduarum maritos ad officium cognoscamus pastorale prouectos, nonne aptissime exigunt cause, ut ecclesie in quibus ista commissa sunt, iudicio seueriore purgentur, et non solum in tales presules, sed etiam in ordinatores eorum ultio competens proferatur?  Sed circumstant nos hinc mansuetudo clementie, hinc censura iustitie? Et quia »uniuerse uie Domini misericordia et ueritas ,« cogimur secundum sedis apostolice pietatem, ita nostram temperare sententiam, ut trutinato pondere delictorum, que constat non unius esse mensure quedam definiamus utcunque toleranda, quedam uero penitus amputanda. Eos enim qui uel secundas nuptias inierunt, uel uiduarum se coniugio sociarunt, nec apostolica nec legalis auctoritas sacerdotum obtinere permittit, et multo magis illum, si fuerit uestro iudicio confutatus, qui, sicut ad nos relatum est, duarum simul est maritus uxorum, uel illum qui a prima uxore dimissus, alteram duxisse perhibetur. Ceteros uero quorum prouectio hoc  tantum reprehensionis incurrit, quod ex laicis ad officium episcopale delecti sunt, neque ex hoc quod uxores habeant, possunt esse culpabiles, susceptum sacerdotium tenere permittimus, non preiudicantes apostolice sedis statutis, nec precessorum nostrorum nostrisque decretis quibus salubriter statutum est, ne primum uel secundum, aut tertium in ecclesia gradum quisquam laicorum quibuslibet suffragiis fultus ascendat, priusquam ad hoc meritum per legitima augmenta perueniat, quod enim utrumque patimur esse ueniale multum postmodum esse non poterit, si quisquam omnino id quod interdicimus usurpare presumpserit, quia remissio peccati non dat licentiam delinquendi, nec quod potuit aliqua  ratione concedi, fas erit amplius impune committi. Donatum autem Salicinensem ex Nouatiano cum sua  plebe conuersum, ita Dominico uolumus gregi presidere, ut libellum fidei sue ad nos meminerit dirigendum, quod et Nouatiani dogmatis damnet errorem et plenissime confiteatur catholicam ueritatem. Maximum quoque ex laico licet reprehensibiliter ordinatum, tamen si Donatista iam non est, et a spiritu schismatice prauitatis alienus, ab episcopali quam quoquomodo adeptus est non repellamus dignitate, ita ut et ipse libello ad nos edito catholicum se esse manifestet. De Aggaro et Tyberiano, quorum a ceteris qui ex laicis ordinati sunt in hoc causa diuersa est, quod eorum ordinationi atroces tumultus, et seue seditiones memorantur  esse famulate, uestro iudicio cuncta commisimus, ut relata habiti apud uos examinis fide quid de supradictis statuendum sit, scire possimus. Ille autem famule Dei que integritatem pudoris oppressione barbarica perdidere, laudabiliores erunt in humilitate ac uerecundia si se incontaminatis non audeant comparare uirginibus. Quamuis enim omne peccatum ex uoluntate nascatur, et potuerit corruptione carnis mens inuita non pollui, minus tamen eisdem oberit, si quod potuerint animo non amittere doleant se uel corpore perdidisse. Cum itaque de omnibus fere que fratris nostri Potentii relatio continebat plenissime dilectionem uestram per Dauid fratrem et cepiscopum nostrum, qui et sacerdotii merito nobis est probatus, et moribus uideatis instructam.  Superest, fratres, ut concordi obedientia salubres suscipiatis hortatus, et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis, et in nullo patiamini pia canonum decreta uiolari. Que enim nunc certarum remisimus consideratione causarum, antiquis deinceps custodienda sunt regulis, ne quod ad tempus pia lenitate concessimus, iusta post hec ultione plectamus.



LXuI. Leo papa de priuilegio episcoporum siue presbyterorum ad uniuersos Germanie atque Gallie ecclesiarum episcopos.

Cum in Dei nomine in Romana Ecclesia synodum episcoporum siue ceterorum consacerdotum Christique fidelium coadunatum habuissemus, et de ordinationibus  illicitis, super quibus crebrior ad nos illarum partium commeantium sermo peruenerat, atque de aliis necessitatibus ecclesiasticis negotiis tractantes, sacrosque canones relegentes solerter egissemus, a multis lacrymabili uultu relatum est nobis, quod quidam Germaniarum ac Galliarum urbium episcopi frequenter cepiscopos, qui iuxta canones Neocesarienses, siue secundum aliorum decreta Patrum iidem sunt qui et presbyteri uel presbyteros destinarent, qui absente pontifice altaria erigerent, basilicasque consecrarent. Quod quidem non est mirum id precepisse uiros ecclesiastice discipline ignaros quod est canonice regule contrarium, et statim a seculari militia in sacerdotale  ministerium delegatos atque promotos. Ergo ne ultra talis a uobis licentia usurpetur communi sententia, statuendum oportuit scientes quia, sicut cepiscopo uel presbytero illicita consecratio est altaris, ita et constitutio. In diuinis enim litteris precipiente Domino, solus Moyses in tabernaculo Dei erexit altare, solus ipse unxit, qui utique summus sacerdos Dei erat, sicut scriptum est de eo: »Moyses et Aaron in sacerdotibus eius .« Ideoque id quod tantum facere principibus sacerdotum iussum est, quorum typum Moyses et Aaron tenuerunt, omnino decretum est ut cepiscopi uel presbyteri qui filiorum Aaron gestant figuram arripere non presumant. Nam quamuis cum episcopis plurima illis ministeriorum communis sit dispensatio, quadam  tamen auctoritate ueteris legis, quedam noue etiam ecclesiasticis regulis sibi prohibita nouerint, sicut presbyterorum et diaconorum, aut uirginum consecratio, sicut constitutio altaris ac benedictio uel unctio. Siquidem nec erigere eis altaria, nec ecclesias uel altaria consecrare licet, nec per impositiones manuum fidelibus baptizandis uel conuersis, uel ex heresi paracletum Spiritum sanctum tradere, nec chrisma conficere, nec chrismate baptizatorum frontes signare, nec publice quidem in missa quemquam penitentem reconciliare, nec formatas cuilibet epistolas mittere. Hec enim omnia illicita sunt cepiscopis, qui ad exemplum et formam septuaginta discipulorum esse noscuntur, uel presbyteris qui eamdem gestant figuram. Quoniam quanquam  consecrationem habeant, pontificatus tamen apicem non habent. Que omnia solis debere summis pontificibus auctoritate canonum precipitur, ut per hoc et discretio graduum, et dignitatis fastigium summi pontificis demonstretur. Sed neque coram episcopo licet presbyteris in baptisterium introire, nec presente antistite infantem tingere, aut signare, nec penitentem sine preceptione episcopi sui reconciliare, nec eo presente, nisi illo iubente sacramentum corporis et sanguinis Christi conficere, nec eo coram posito populum docere, uel benedicere aut salutare, nec plebem utique exhortari, in eos specialius et propensius commouendi qui in episcopis ordinandis sanctorum Patrum statuta neglexerint, et quos refutare debuerant, consecrarint. Unde si qui episcopi  talem consecrauerint sacerdotem, qualem non liceat, etiamsi aliquo modo damnum proprii honoris euaserint, ordinationis tamen ius ulterius non habebunt, nec ei sacramento interesse, quod neglecto diuino iudicio immerito prestitere. Illud sane quod ad sacerdotalem pertinet dignitatem, inter omnia uolumus canonum statuta seruari. Cum ubi minores sunt plebes, minoresque conuentus, presbyterorum cura sufficiat. Episcopalia autem gubernacula non nisi maioribus populis, et frequentioribus ciuitatibus oporteat presidere, ne quod sanctorum Patrum diuinitus inspirata decreta uetuere uinculis, et possessionibus uel obscuris et solitariis municipiis tribuatur sacerdotale fastigium, et 218 honor cui  debent excellentiora committi, ipse sui numerositate uilescat. Quod nunc in sua diecesi restitutus episcopus factum esse causatus est, et rationabiliter postulauit, ut episcopi eorum locorum, in quibus non debuerant ordinari humana conditione decesserint, loca ipsa ad ius eius antistitis redigantur. Cuius ante fuerant ante priora. Et inutile est ut sacerdotalis dignitas inconsiderata ordinantis facilitate et superflua multiplicatione minuatur. De his autem que in sacro uirginitatis proposito constitute barbaricam pertulere uiolentiam, et integritatem pudoris, non animo, sed corpore perdidere, ea nobis seruanda uidetur moderatio, ut neque in uiduarum deiiciantur gradum, nec in sacrarum et perseuerantium uirginum numero censeantur. Quibus si in  omnibus uirginalibus perseuerant et castimonie soliditatem mente custodiunt sacramentorum non est neganda communio, quia iniustum est eas in eo argui, uel notari, quod non uoluntas admisit, sed uis hostilis eripuit. Causam quoque Lupicini episcopi illic iubemus audiri. Cui multum et sepius postulanti communionem hac ratione reddidimus, quoniam ad nostrum iudicium prouocasset immerito eum pendente negotio a communione uidebamus fuisse suspensum. Adiectum etiam illud est quod huic temere superordinatus esse cognoscitur, qui non debuit ordinari antequam Lupicinus in presenti positus, aut confutatus, aut certe confessus, iuste posset subiacere sententie, ut uacantem locum, quemadmodum disciplina ecclesiastica exigit, is qui  consecrabatur, exciperet. Siue uero alie emerserint cause que ad statum ecclesiarum, et ad concordiam pertineant sacerdotum, illic sub timore Domini uolumus uentulentur, et de componendis atque compositis omnibus ad nos relatio plena mittatur, ut ea que iuxta ecclesiasticum morem iuste et rationabiliter fuerint definita, mea quoque sententia roborentur. Data quarto Idus Augusti.



LXuII.---Ad episcopos per uiennensem prouinciam constitutos.

LEO dilectissimis fratribus uniuersis episcopis per uiennensem prouinciam constitutis.

Diuine cultum religionis, quem in omnes gentes, omnesque nationes Dei uoluit gratia coruscare, ita Dominus noster iehsu Christus humani generis  Saluator instituit, ut ueritas que antea legis et prophetarum preconio continebatur, per apostolicam tubam in salutem in uniuersitatis exiret, sicut scriptum est: »In omnem terram exiuit sonus eorum, et in fines orbis terre uerba eorum .« Sed huius muneris sacramentum ita Dominus ad omnium apostolorum officium pertinere uoluit, ut in beatissimo Petro apostolorum omnium summo principaliter collocaret, ut ab ipso quasi quodam capite dona sua uelut in corpus omne diffunderet, ut exsortem se mysterii intelligeret esse diuini, qui ausus fuisset a Petri soliditate recedere. Hunc enim in consortium indiuidue unitatis assumptum id quod ipse erat, uoluit dominari, dicendo:  »Tu es Petrus et super hanc petram edificabo Ecclesiam meam ,« ut eterni edificatio templi mirabili munere gratie Dei in Petri soliditate consisteret. Hac Ecclesiam suam firmitate corroborans ut illam, nec humana temeritas posset appetere, nec porte contra illam inferi preualerent. uerum hanc petre istius sacratissimam firmitatem, Deo, ut diximus, edificante, constructam nimis impia uult presumptione uiolare quisquis eius potestatem tentat infringere, fauendo cupiditatibus suis, et id quod accepit a ueteribus non sequendo, cum nulli se subditum legi, nullis institutionis Dominice credit regulis contineri, a uestro nostroque per noue usurpationis ambitum more desciscens, presumendo illicita, et que custodire debuit negligendo. uerum  hec nos Deo, ut credimus, aspirante seruata circa uos nostre caritatis gratia quam sanctitati uestre apostolica semper sedes, ut meministis impendit, nitimur consilio maturiore corrigere, et uestrarum Ecclesiarum statum communicato uobiscum labore componere, non noua instituentes, sed uetera renouantes, ut in status consuetudine que nobis a nostris Patribus est tradita perduremus, et de nostro per boni operis ministerium, remotis perturbationum scandalis, placeamus. Nobiscum itaque uestra fraternitas recognoscat apostolicam sedem pro sui reuerentia a uestre etiam prouincie sacerdotibus innumeris relationibus esse consultam, et pro diuersarum, quemadmodum uetus consuetudo poscebat, appellatione causarum, aut retractata aut confirmata  fuisse iudicia, adeo ut seruata unitate spiritus in uinculo pacis commeantibus, hinc inde litteris quo sancte agebatur perpetue proficeret caritati. Quam sollicitudo nostra non sua querens, sed que sunt Christi, dignitatem diuinitus datam, nec ecclesiis nec ecclesiarum sacerdotibus arrogabat. Sed hunc tramitem semper inter maiores nostros et benetentum et salubriter constitutum, Hilarius ecclesiarum statum et concordiam sacerdotum nouis presumptionibus turbaturus excessit, iterum sue uos cupientes subdere potestati, ut se beato apostolo Petro non patiatur esse subiectum, ordinationes sibi omnium per Gallias ecclesiarum uindicans, et debitam metropolitanis sacerdotibus in suum ius transferens dignitatem, ipsius quoque beatissimi  Petri reuerentiam uerbis arrogantioribus minuendo, cui cum pre ceteris soluendi, et ligandi tradita sit potestas, pascendarum tamen ouium cura specialis mandata est. Cui quisquis principatum estimat denegandum, illius quidem nullo modo potest minuere dignitatem, sed inflatus spiritu superbie sue semetipsum in inferna demergit. Que igitur apud nos in causa Celedonii episcopi gesta confecta sint et que Hilarius dixerit dum cum eodem presente supradicto episcopo audiretur, inditus chartis rerum ordo demonstrat. Ubi postquam Hilarius rationabile quod in sanctorum concilio sacerdotum posset respondere non habuit, ad ea se occulta cordis ipsius transtulerunt, que nullus laicorum dicere,  nullus sacerdotum posset audire. Doluimus, fateor, fratres, et hunc eius meritis timorem medelis patientie nostre curare tentauimus. Nolebamus enim ea illi exacerbare uulnera que sue anime insolentibus subinde sermonibus infligebat, et quem susceperamus ut fratrem, delinire magis ipsum, quamuis ipse suis responsionibus inuitaret, quam contristare interlocutionibus nitebamur. Absolutus est Celedonius episcopus, quoniam se iniuste sacerdotio fuisse deiectum manifeste testium responsione ipso etiam presente monstrauerat, ita ut quod Hilarius nobiscum residens posset opponere non haberet. Remotum est ergo iudicium quod prolatum in hac sententia legebatur, quo tanquam uidue maritus sacerdotium tenere non posset. Quod nos quidem seruantes  legalia constituta sollicitius uoluimus custodiri non solum circa sacerdotes, sed circa clericos quoque minoris officii, ne ad sacram militiam hi permittantur accedere, quibus sit tale coniugium, uel contra apostolicam disciplinam non unius tantum uxoris uiri fuisse monstrentur. Sed sicut eos quod factum suum non potest excusare, aut non admittendos, aut si fuerint decernimus remouendos, ita quibus hoc falsum obiicit, ab ea necesse est examinatione purgemus, et suum officium perdere non sinamus. Mansisset namque in illum prolata sententia, si obiectorum ueritas exstitisset. Redditus itaque est ecclesie sue, et huic quam amittere non debuit dignitati cepiscopus noster Celedonius, sicut gestorum series et post decursam cognitionem sententia  que a nobis est prolata testatur. Huic negotio sic finito fratris et cepiscopi nostri proiecti querela successit. Cuius ad nos littere lacrymabiles et dolende desuper ordinato sibi episcopo sunt directe. Epistola quoque ingesta est ciuium ipsius et numerosa subscriptione singulorum firmata inuidiosissimis contra Hilarium plena querimoniis, quo proiecto episcopo suo egrotare liberum non fuisset, eiusque sacerdotium in alium preter suam notitiam esse translatum, et tam qui in uacuam possessionem ab Hilario peruersore heredem uiuentis inductum. Quid hic fraternitas uestra sentiat cuperemus audire, quanquam de uestris animis nostra non debeat sententia dubitare, cum fratrem in lectulo constitutum, non tam infirmitate corporis aggrauari,  quam alio uideatis dolore torqueri, que spes illi de uita relinquitur, cui de sacerdotio suo, dum illi aliter substituitur, irrogatur desperatio? Apparet ergo quam mitis sit corde Hilarius, qui obesse presumptioni sue fraterne mortis credidit tarditatem. Quantum enim in se fuit, illi subtraxit lucem, abstulit uitam, que hunc dolorem in locum eius, alterum subrogando, ne ad salutem illi recursus esset, iniecit. Esto ut breuis fratri euenerit humane conditionis consueta migratio, quid sibi Hilarius querit in aliena prouincia, et id quod nullus decessorum ipsius aut Patroclus habuerit cur usurpat, cum et ipsum quod Patroclo a sede apostolica temporaliter uidebatur esse concessum, postmodum sit sententia  meliore sublatum? Exspectaretur certe uota ciuium, testimonia populorum, quereretur honoratorum arbitrium, electio clericorum, qui in sacerdotum solent ordinationibus ab his que norunt Patrum regulas custodiri, ut apostolice auctoritatis norma in omnibus seruaretur, que precipit ut sacerdos ecclesie prefuturus non solum attestatione fidelium, sed etiam eorum qui foris sunt testimonio, muniatur neque ullius scandali relinquatur occasio, cum per pacem et Deo placitam concordiam consonis omnium studiis, qui doctor pacis futurus est, ordinatur. Sed insperatus nescientibus superuenit et improuisus abscessit, cursu, ut didicimus, celeri, itinera multa conficiens, et per longinquas prouincias tanta immaturitate discurrens ut uideatur gloriam  de scurrili uelocitate potius quam sacerdotali moderatione captasse. Hec enim directarum ad nos ciuium uerba sunt litterarum. Ante abscessit quam eum uenisse nossemus. Non est hoc redire, sed fugere, nec salubritatem impendere diligentie pastoralis, sed uim inferre latronis et furis, dicente Domino: »Qui non intrat per ianuam in curtem ouium, sed ascendit aliunde, hic fur et latro est .« Non ergo Hilarius tam studuit episcopum consecrare, quam eum potius qui egrotabat occidere, et ipsum quem superposuit male ordinando decipere. Nos tamen quod uobis credimus Deo iudice placiturum, in communione cunctis fratribus consulentes, et male ordinatum submoueri et episcopum et proiectum in suo sacerdotio permanere  debere decreuimus. Id statuentes, ut si quisquam fratrum nostrorum in quacunque prouincie decesserit, is sibi ordinatione uindicet sacerdotis, quem illius prouincie metropolitanum esse constiterit, quia, ut uidemus, cause transacte sunt, in quibus enim multa sunt, que preter rationem ecclesiasticam uideantur esse commissa, et iusti iudicii debeant exspectare censuram. Sed nos diutius hic non possumus immorari, cum ad alia que nobiscum uestra sanctitate conferenda sunt, prouocemur. Militaris manus, ut didicimus, per prouincias sequitur sacerdotem, et armatis presumptione suffultum ad inuadendas famulatus ecclesias que proprios amiserint. Trahuntur ordinandi ante hoc officium his quibus preficiendi sunt ciuitatibus ignorati.  Ut enim notus qui fuerit probatus per pacem petitur, ita per uim necesse est qui ignotus adducitur, imponatur. Obtestor et obsecro, et sub Dei uos inuocatione conuenio, prohibere, fratres, talia, et omnem dissensionis materiam de uestris prouinciis remouere. Certe nos ante Deum absoluimus, qui uos ne permittatis ultra hec fieri conuenimus. Per pacem et quietem sacerdotes, qui futuri sunt postulentur. Teneatur subscriptio clericorum, honoratorum testimonium, ordinis consensus et plebis. Qui prefuturus est omnibus ab omnibus eligatur. Ordinationem sibi, ut ante iam diximus, singuli metropolitani suarum prouinciarum cum his qui ceteros sacerdotii antiquitate preueniunt, restituto  sibi iure defendant. Alienum ius alter sibi non audeat uindicare. Suis limitibus, suis terminis, sit unusquisque contentus. Et priuilegium sibi debitum in alium transferre se nosse nouerit non licere. Quod si quis negligens apostolicas sanctiones, plus gratie tribuens personali, sui honoris desertos esse uoluerit, priuilegium suum in alium transferre posse se credens, non is cui cesserit, sed is qui intra prouinciam antiquitate episcopali ceteros 219 preuenit sacerdotes ordinandi sibi uindicet potestatem, non que passim, sed die legitimo celebretur. Nec sibi constare status sui nouerit firmitatem, qui non die sabbati uespere, quod lucescit in primam sabbati uel ipso Dominico die fuerit ordinatus. Solum enim maiores nostri resurrectionis Dominice  diem honore dignum iudicauere, ut sacerdotes qui sumuntur hoc die potissimum tribuantur. Suis una, queque prouincia sit contenta consiliis, nec ultra Hilarius audeat conuentus indicere synodales, et sacerdotum Domini iudicia se interserendo turbare, qui non tantum nouerit se ab alieno iure depulsum, sed etiam uiennensis prouincie quam male usurpauerat potestate priuatum. Dignum est enim, fratres, antiquitatis statuta reparari, cum is qui sibi ordinationem prouincie indebite uendicabat, talis in presenti etiam probatus fuerit, ut cum ipse frequentius temerariis et insolentibus uerbis sententiam damnationis expeteret, sue tantum ciuitatis illi sacerdotium pro sedis apostolice pietate preceptio nostra seruauerit. Non ergo sit illi ordinationi  non ordini, qui meriti sui conscius cum quereretur ad accusandum, turpi fuga se credidit subtrahendum ex oris apostolice communionis, cuius particeps esse non meruit, Deo, ut credimus, hoc agente, qui illum opinantibus nobis et ad iudicia nostra pertraxit, et inter examinationes habitas, ne communionis nostre consors fieret, ut abscederet latenter effecit, nulli Christianorum facile communio, denegetur, nec ad indignantis fiat hoc arbitrium sacerdotis quid in magni reatus ultionem inuitus et dolens quodammodo debet animus uindicantis. Cognouimus enim pro commissis et leuibus uerbis quosdam a gratia communionis exclusos, et animam pro qua Christi sanguis effusus est, irrogatione tam seui supplicii sauciatam, et inermem quodammodo, exutamque  omni munimine diabolicis incursibus, ut facile caperetur, obiectam. Certe si quando causa talis emerserit, ut pro commissi criminis qualitate aliquem iuste faciat communione priuari, is tantum pene subdendus est, quem reatus inuoluit, nec particeps esse supplicii, qui consors non docetur commissi. Sed quid mirum eum in laicos talem existere, qui soleat sacerdotum dominatione gaudere? Unde quia nostra longe alia uidetur intentio, nam omnium ecclesiarum statum et concordiam custodiri cupimus sacerdotum, ad unitatem uos uinculo caritatis hortantes obtestamur, et affectione congrua commonemus, ut ea que a nobis Deo inspirante et beatissimo Petro apostolo discussis probatisque nunc omnibus  causis decreta sunt, pro uestra pace et dignitate seruetis, certi non tam nostro honori proficere quod talia statuisse cognoscimur. Non enim nobis ordinationes uestrarum prouinciarum defendimus quod potest forsitan ad deprauandos uestre sanctitatis animos Hilarius pro suo more mentiri, sed per uestram sollicitudinem uindicamus, ne quid ulterius liceat nouitati, nec presumptori locus ultra iam pateat priuilegia nostra cassandi. Nostre enim gratulationi hoc solum crescere profitemur, si apostolice sedis diligentia apud uos illibata seruetur, et per sacerdotalis discipline custodiam ori uestro perire quod suum est pro nouis usurpationibus non sinamus. Et quoniam honoranda est semper antiquitas, fratrem et cepiscopum nostrum Leontium  probabilem sacerdotem, hac, si uobis placet, dignitate uolumus decorari, ut preter eius consensum alterius prouincie non indicatur a uestra sanctitate concilium, et a uobis omnibus, quemadmodum uetustas eius et probitas exigit, honoretur metropolitanis priuilegii sui dignitate seruata. Aequum est enim nec ulli fratribus fieri uidetur iniuria, si his qui uetustate precedunt, pro etatis sue merito in suis prouinciis a sacerdotibus ceteris deferatur. Deus uos incolumes custodiat, fratres mei.



LXuIII.---Ad Rauennium Arelatensem archiepiscopum.

Prouectionem dilectionis tue que summi sacerdotii adepta est dignitate ita nobis placere cognosce, ut non solum tibi de honoris augmento, sed etiam Arelatensi Ecclesie, cui te Dominus preposuit,  gaudeamus. Ad omnium enim fidelium decus atque utilitatem redundat cum talis habetur antistes, cuius plurimi et adiuuentur presidio, et incitentur exemplo. Unde quia non ignoras quid de sinceritate animi tui secundum presentem notitiam senserimus iustitie nos agnoscitis exigere, ut quod presumimus hoc probemus, frater carissime. Modestie igitur tue non auctoritas constantiam, sed mansuetudo commendet, iustitiam lenitas temperet, patientia contineat libertatem, et declinata superbia cui proximum est, ut decidat ametur humilitas cui semper debetur ut crescat, ecclesiasticarum legum non ignara est delectio tua, ut intra earum regulas atque mensuras omnia potestatis tue iura contineas. »Iusto« tamen dicitur, »lex non est posita ,«  quia normam preceptionis implet iudicio uoluntatis, cum uerus recti amor in semetipso habet et apostolicas auctoritates et canonicas sanctiones. Quarum deuotus sectator et diligens exsecutor in eorum procul dubio consortio gloriaberis, qui de creditorum sibi profectibus talentorum audire meruerunt: »Euge, serue bone et fidelis, quia super pauca fuisti fidelis, supra multa te constituam: intra in gaudium Domini tui .« Ut autem fiduciam dilectionis erga te nostre habere non dubites, sepius nos de processu actuum tuorum facias certiores, quoniam iudicii nostri memores cupimus semper de tuis profectibus in Domino gloriari, Deus te incolumen custodiat, frater carissime.



LXIX.---Ad Theodorum Foroiuliensem episcopum.


LEO THEODORO episcopo Foroiuliensi.

Sollicitudinis quidem tue is ordo esse debuerat, ut cum metropolitano tuo primitus, de eo quod querendum uidebatur esse, conferres, ac si id quod ignorabat dilectio tua, etiam ipse nesciret, instrui uos pariter posceretis, quia in causis que ad geneneralem obseruantiam pertinent omnium Domini sacerdotum sine primatibus oportet inquiri. Sed, ut quoquo modo instruatur ambiguitas consulentis, quid de penitentium statu ecclesiastica habeat regula non tacebo. Multiplex misericordia Dei ita lapsibus subuenit humanis, ut non solum per baptismi gratiam, sed etiam per penitentie medicinam spes uite reparetur eterne, et qui regenerationis donum  uiolasset proprio se iudicio condemnantes ad remissionem criminum peruenirent, sic diuine bonitatis presidiis ordinatis, ut indulgentia Dei, nisi supplicatione sacerdotum nequeat obtineri. Mediatorem enim Dei et hominum, homo Christus iehsu, hanc prepositis Ecclesie tradidit potestatem, ut et confitentibus actionem penitentie darent, et salubri satisfactione purgatos communionem sacramentorum per ianuam reconciliationis admitterent. Cui utique operi ipse Saluator interuenit, nec unquam ab his abest que ministris suis exsequenda commisit, dicens: »Ecce ego uobiscum sum omnibus diebus usque ad consummationem seculi ,« ut si quid per seruitutem nostram bono ordine et gratulando impletur effectu, non ambigamus  per Spiritum sanctum fuisse donatum. Si autem aliquis eorum pro quibus Domino supplicamus quocunque interceptus obstaculo a munere indulgentie presentis exciderit, et priusquam ad constituta remedia perueniret, temporalem uitam humana conditione finierit, quod manens in corpore, non receperit consequi, exutus carne non poterit. Nec necesse est nobis eorum qui sic obierint merita actusque discutere, cum Dominus Deus noster, cuius iudicia nequeunt comprehendi, quod sacerdotale ministerium implere non potuit sue iustitie reseruauerit. Ita potestatem suam timeri uolens ut hic terror omnibus prosit, et quod quibusdam tepidis aut negligentibus accidit, nemo non metuat, multum enim utile ac necessarium est, ut peccatorum reatus ante  ultimum diem sacerdotali supplicatione soluatur. His autem qui in tempore necessitatis et in periculi urgentis instantia presidium penitentie et mox reconciliationis implorant, nec satisfactio interdicenda est, nec reconciliatio deneganda, quia misericordie Dei nec mensuras possumus ponere, nec tempora definire, apud quem nullas patitur uenire moras conuersio, dicente Spiritu Dei per prophetam: »Cum conuersus ingemueris, tunc saluus eris .« Et alibi: »Dic tu iniquitates tuas ut iustificeris ;« et iterum: »Quia apud Dominum misericordia est, et copiosa apud eum redemptio .« In dispensandis itaque Dei donis non debemus esse difficiles, nec accusantium  se lacrymas gemitusque negligere, cum ipsam penitentiam ex Dei credamus inspiratione conceptam, dicente Apostolo: »Ne forte det illis Deus penitentiam ut resipiscant a diaboli laqueis, a quo capti tenentur ad ipsius uoluntatem .« Unde oportet unumquemque Christianum conscientie sue habere iudicium, ne conuerti ad Dominum de die in diem differat, nec satisfactionis sibi tempus in fine uite sue constituat, quem periculose ignorantia humana concludit, ut ad paucarum horarum se reseruet incertum, et cum possit pleniore satisfactione indulgentiam promereri, illius temporis angustias eligat, quo uix inueniat spatium uel confessio penitentis uel reconciliatio sacerdotis. uerum, ut dixi, etiam talium necessitati ita auxiliandum est, ut nec actio illis penitentie, nec communionis gratia denegetur,  si eam etiam amisso uocis officio per iudicium integri sensus querere comprobentur, quod si aliqua in egritudine ita fuerint aggrauati, ut quod paulo ante poscebant, sub presentia sacerdotis significare non ualeant, testimonia eis fidelium circumstantium prodesse debebunt, ut simul et penitentie et reconciliationis beneficium consequantur, seruata tamen regula canonum paternorum circa eorum personas qui in Deum a fide discedendo peccarunt. Hec autem, frater, que ad interrogationem dilectionis tue, ideo respondi, ne aliquid contrarium sub ignorantie excusatione gereretur in metropolitani tui notitiam facies peruenire, ut si qui forte sunt fratrum qui de his antea putauerant ambigendum, per ipsum de omnibus que ad te scripta sunt, instruantur.



LXX.---Ad Rusticum Narbonensem episcopum.


LEO episcopus, RUSTICO Narbonensi episcopo.

Epistolas fraternitatis tue quas Hermes archidiaconus tuus detulit libenter accepi, diuersarum quidem causarum connexione multiplices, sed non ita patientie onerosas ut aliquid earum per incurrentes undique sollicitudines fuerit pretermissum. Unde totius sermonis tui allegatione comperta et gestis que in episcoporum honoratorumque examine confecta sunt recensitis, Sauiniano et Leoni presbyteris actionis sue intelleximus fiduciam defuisse, nec eis iustam superesse querimoniam qui se ab inchoatis disceptationibus sponte subduxerint. Circa quos quam formam quamue mensuram debeas tenere iustitie  tuo relinquo moderamini, suadens tamen caritatis hortatu ut sanandis egris spiritualem adhibere debeas medicinam, et dicente Scriptura: »Noli esse nimium iustus « mitius agas cum eis qui impudicitie zelo uidentur modum excessisse uindicte, ne diabolus qui decepit adulteros de adulterii exsultet ultoribus. Miror autem dilectionem tuam in tantum scandalorum quacunque occasione noscentium aduersitate turbari, ut uacationem ab episcopatus laboribus optare te dicas, et male in silentio atque otio uitam degere, quam in his que tibi commissa sunt permanere. Dicente uero Domino: »Beatus qui perseuerauerit usque in finem .«  Unde beata erit perseuerantia, nisi de uirtute patientie? Nam secundum apostolicam predicationem, »omnis qui uoluerit pie uiuere in Christo Iesu persecutionem patietur . 220 Que non in eo tantum computanda, quod contra Christianam pietatem aut ferro, aut ignibus agitur, aut quibuscunque suppliciis, cum persecutionum seuitiam suppleant et dissimilitudines morum, et contumacie inobedientia, et malignarum tela linguarum, quibus conflictationibus cum omnia semper Ecclesie membra pulsentur, et nulla piorum portio hic a tentatione sit libera, ita ut periculis nec otia careant, nec labores. Quis inter fluctus maris naues dirigit, si gubernator abscedat? Quis ab insidiis luporum oues custodiet, si pastoris cura non uigilet? Quis denique latronibus obsistet et  furibus si speculatorem in conspectu explorationis locatum, ab intentione sollicitudinis amor quietis abducat? Permanendum ergo in opere est credito et in labore suscepto. Constanter tenenda est iustitia, et benigne prestanda clementia. Odio habeantur peccata non homines. Nunc corripiantur timidi, nunc tolerentur infirmi et quod in peccatis seuerius castigare necesse est, non seuientis plectatur animo sed medentis. At si uehementior tribulatio incubuerit, non ita expauescamus quasi illi aduersitati propriis sit uiribus resistendum, cum et consilium nostrum et fortitudo sit Christus, ut, sine quo nichil possumus, per ipsum cuncta possimus, quia confirmans predicatores Euangelii, et sacramentorum ministros. »Ecce ego, inquit, uobiscum sum usque ad consummationem  seculi .« Et iterum: »Hec, inquit, locutus sum uobis ut in me pacem habeatis. In mundo autem tribulationes habebitis, sed bono animo estote, quia ego uici mundum .« Que pollicitationes quia sine dubitatione manifeste sunt, nullis debemus scandalis infirmari ne electioni Dei uideamur ingrati, cuius tam potentia sunt adiutoria quam uera promissa. De consultationibus autem dilectionis tue quas separatim conscriptas archidiaconus tuus detulit, quid sentiendum sit inter presentes opportunius quereretur si nobis tui conspectus copia proueniret. Nam cum quedam interrogationes modum diligentie uideantur excedere, intelligo eas colloquiis aptiores esse quam scriptis. Quia sicut quedam sunt que  nulla possunt traditione conuelli, ita multa sunt, que aut pro consideratione etatum, aut pro necessitudine rerum oporteat temperari, illa semper conditione seruata, ut in his que uel dubia fuerint aut obscura, id nouerimus sequendum, quod ne preceptis euangelicis contrarium, nec decretis sanctorum Patrum inueniatur aduersum.



INCIPIUNT AD INQUISITIONEM EIUSDEM EPISCOPI SUBIECTA RESPONSA.


Quod non habeantur episcopi, quos nec clerus elegit, nec populus exquisiuit, nec prouinciales episcopi consecrarunt.

Nulla ratio sinit, ut inter episcopos habeantur, qui  nec a clericis sunt electi, nec a plebibus expetiti, nec a prouincialibus episcopis cum metropolitani iudicio consecrati. Unde cum sepe questio de male accepto honore nascatur, quis ambigat nequaquam istis esse tribuendum, quod non doceatur fuisse collatum? Si qui autem clerici ab istis pseudepiscopis in eis ecclesiis ordinati sunt, que ad proprios episcopos pertinebant, et ordinatio eorum consensu et iudicio presidentium facta est prout rata haberi, ita ut in ipsis Ecclesiis perseuerent. Aliter autem uana est habenda ordinatio, que nec loco fundata est, nec auctore munita


Quod presbyteri aut diaconi, si in aliquo crimine dilapsi fuerint, non possunt per manus impositionem penitendi remedium consequi.

Alienum est a consuetudine ecclesiastica, ut qui  presbyteralem honorem aut diaconi gradum fuerint consecuti, hi qui pro crimine aliquo suo per manus impositionem remedium accipiant penitendi, quod sine apostolica traditione descendit, secundum quod scriptum est: »Sacerdos si peccauerit quis orabit pro eo .« Unde huiusmodi lapsis ad promerendam misericordiam Dei priuata est exspectanda secessio, ubi illis satisfactio digna sit etiam fructuosa.


Quod diaconus sicut episcopus et presbyter cessare debet ab opere coniugali, non tamen repudiare coniugia.

Lex continentie eadem est ministris altaris que episcopis atque presbyteris. Qui cum essent laici siue lectores, licite et uxores ducere et filios procreare  potuerunt. Sed cum ad predictos peruenerint gradus, cepit eis non licere quod licuit. Unde ut de carnali fiat spirituale coniugium, oportet eos nec dimittere uxores et quasi non habeant sic habere, quod et salua sit caritas coniugiorum, et cessent opera nuptiarum.


Quod aliud sit uxor, aliud concubina, nec erret quisquam si filiam suam in matrimonium concubinam habenti tradiderit.

Non omnis mulier iuncta uiro uxor est uiri, quia nec omnis filius heres est patris. Nuptiarum autem federa inter ingenuos sunt legitima et inter equales, multo prius hoc ipsum Domino constituente quam initium Romani iuris exstiterit. Itaque aliud uxor, aliud concubina, sicut aliud ancilla, aliud libera.  Propter quod etiam Apostolus ad manifestandarum harum personarum discretionem testimonium ponit ex Genesi ubi dicitur Abrahe: »Eiice ancillam et filium eius. Non enim heres erit filius ancille cum filio libere .« Unde societas nuptiarum ita ab initio constituta sit, ut preter seruum coniunctionem haberent in se Christi et Ecclesie sacramentum, dubium non est eam mulierem non pertinere ad matrimonium in quo non docetur nuptiale fuisse mysterium. Igitur cuiuslibet loci clericus, si filiam suam uiro habenti concubinam in matrimonium dederit, non ita accipiendum est quasi de coniugato eam dederit, nisi forte illa mulier ingenua facta et dotata legitime et publicis nuptiis  honestata uideatur. Paterno arbitrio uiris iuncte carent culpa si mulieres que a uiris habebantur in matrimonio non fuerunt, quia aliud est nupta aliud concubina.


Quod non sit coniugii duplicatio, quando ancilla reiecta assumitur uxor.

Ancillam a toro abiicere et uxorem certe ingenuitatis accipere, non duplicatio coniugii, sed profectus est honestatis. Culpanda est talium negligentia, sed non penitus discutienda, ut crebris cohortationibus incitati quod necessarie expetierunt fideliter et exsequantur. Nemo enim desperandus est dum in corpore constituitur: quia nonnunquam quod diffidentia etatis differtur, consilio maturiore perficitur.


 De communione priuatis, et uita defunctis.

Horum causa Dei iudicio reseruanda est, in cuius manu fuit, ut talium obitus usque ad communionis remedium differretur. Nos autem quibus uiuentibus non communicauimus, mortuis communicare non possumus.


De his qui penitentiam agere differunt.

Dissimulatio hec potest non de contemptu esse remedii, sed de modo grauius delinquendi, ut penitentia que dilata est cum studiosius petita fuerit non negetur, ut quoquo modo ad indulgentie medicinam anima uulnerata perueniat.


Quod oporteat eum qui pro illicitis ueniam poscit, etiam a multis licitis abstinere.

Aliud quidem est debita iuste reposcere, aliud propria perfectionis amore contemnere. Sed illicitorum  ueniam postulantem oportet multis etiam licitis abstinere, dicente Apostolo: »Omnia licent, sed non omnia expediunt .« Unde si penitens habet causam quam negligere non debeat, melius exigit ecclesiasticum quam forense iudicium.


Quod penitenti nulla lucra negotiationis exercere conueniat.

Qualitas lucri negotiantem aut excusat aut arguit, quia est honestus questus et turpis. uerumtamen penitenti melius est dispendia pati, quam periculis negotiationis obstringi, quia difficile est inter ementis uendentisque commercium non interuenire peccatum.


Quod ad militiam secularem post penitentiam redire non debeat.

 Contrarium est omnino ecclesiasticis regulis post penitentie actionem redire ad militiam secularem, cum Apostolus dicat: »Nemo militans Deo implicat se negotiis secularibus ,« unde non est liber laqueis qui se militie mundane uoluerit implicare.


Quod adolescens se urgente quocunque periculo penitentiam gessit, et non se contineat ab uxoris amplexu, potest remedium sustinere

In adolescentia constitutus, si urgente aut metu, aut captiuitatis periculo penitentiam gessit, et postea timens lapsum incontinentie iuuenis copulam uxoris elegit, ne crimen fornicationis incurreret, rem uidetur fecisse uenialem, si propter coniugem nullam  omnino cognouerit. In quo tamen non regulam constituimus, sed quid sit tolerabilius, estimamus. Nam secundum ueram cognitionem nichil magis ei congruit qui penitentiam gessit, quam castitas perseuerans et mentis et corporis.


Quod si quis propositum monachi deseruerit, publica sit satisfactione purgandus.

Propositum monachi proprio arbitrio aut uoluntate susceptum, deseri non potest absque peccato. Quod enim quis uouit Deo, debet et reddere. Unde qui relicta singularitatis professione ad militiam, uel ad nuptias deuolutus est, publice penitentie satisfactione purgandus est, quia etsi innocens militia, et honestum potest esse coniugium, electionem meliorum deseruisse, transgressio est.


 Quod puelle que non coacte, sed uoluntate propria uirginitatis propositum susceperunt, delinquunt cum nupserint, et si nondum fuerint consecrate.

Puelle que non coacte parentum imperio, sed spontaneo iudicio uirginitatis propositum atque habitum susceperunt, si postea nuptias eligunt preuaricantur, et si consecratio non accessit, cuius utique non fraudarentur munere, si in proposito permanerent.


De his quibus dubium est, utrum baptisma receperint, necesse est ut renascantur.

Si nulla existant iudicia inter propinquos aut familiares, nulla inter clericos atque uicinos, quibus hi de quibus queritur, baptizati fuissent, doceantur, agendum est ut renascantur, ne manifeste pereant. In quibus quod non ostenditur gestum, ratio non sinit  ut uideatur iteratum. Qui autem possunt reminisci, quod ad ecclesiam ueniebant cum parentibus suis, possent recordari an quod eorum parentibus dabatur, acceperint. Sed si hoc etiam ab eorum memoria alienum est, conferendum eis uidetur quod collatum esse nescitur. Quia non temeritas interuenit presumptionis, ubi est diligentia pietatis.


Quod eos qui se baptizatos agnoscunt, sed in qua fide nesciunt, per manus impositionem suscipi conueniat.

Si autem de quibus scripsisti non se baptizatos nesciunt, sed cuius fidei fuerint qui eos baptizauere se nescire profitentur, quolibet modo formam baptismatis acceperint, baptizandi non sunt, sed per manus impositionem inuocata uirtute Spiritus sancti quam ab hereticis accipere non potuerunt, catholicis  copulandi sunt.


De his qui conuiuiis gentilium et escis immolatitiis usi sunt.

Si conuiuio solo gentilium et escis immolatitiis usi sunt, possunt ieiuniis et manus impositione purgari, ut deinceps ab idololatitiis abstinentes, sacrorum Christi possunt esse participes. Si autem idola adorauere aut homicidiis uel fornicationibus contaminati sunt, ad communionem eos, nisi per penitentiam publicam, non oportet admitti.



LXXI.---Ad Tornulum episcopum Astorigensem.

LEO TORNULO episcopo Austorigensi.

Quam laudabiliter pro catholice fidei ueritate mouearis, et quam sollicite Dominico gregi deuotionem  officii pastoralis impendas tradita nobis per diaconum tuum fraternitatis tue scripta demonstrant, quibus letitie nostre insinuare curasti, qualis in regionibus uestris de antiquis pestilentie reliquiis error ac morbus exarserit. Nam et epistole sermo et commonitorii 221 series et libelli tui textus demonstrat, Priscillianistarum fetidissimam apud uos recaluisse sentinam. Nihil est enim sordium in quorumque sensibus impiorum quod in hoc dogmate non confluxerit, quoniam de omnium terrenarum opinionum luto multiplicem sibi fecem commiscuerunt, ut soli totum biberent quidquid alii ex parte gustassent. Denique, si uniuerse hereses que ante Priscilliani tempus exorte sunt diligentius retractentur, nullus pene inuenietur error, de quo non traxerit impietas ista contagium,  que non commenta eorum receperit falsitas, qui ab Euangelio Christi sub Christi nomine deuiauerunt tenebris etiam paganitatis immersi, ut per magicarum artium profana secreta, et mathematicorum uana mendacia religionis fidem, morumque rationem in potestate demonum et effectu siderum collocarent. Quod si credi liceat et doceri, nec uirtutibus premium, nec uitiis pena debetur, omniaque non solum humanarum legum, sed etiam diuinarum constitutionem decreta soluentur, quia neque de bonis neque de malis actibus ullum poterit esse iudicium, si in utramque partem fatalis necessitas motum mentis impellit, et quidquid ab hominibus agitur non est hominum, sed astrorum. Ad hanc insaniam pertinet prodigiosa illa totius humani corporis per  duodecim celi signa distinctio, ut diuersis partibus diuerse presideant potestates, et creatura, quam Deus ad imaginem suam fecit, in tanta sit obligatione siderum in quanta est connexione membrorum. Merito patres nostri, sub quorum temporibus heresis hec nefanda prorupit, per totum mundum instanter egere, ut impius furor ab uniuersa Ecclesia pelleretur. Quando etiam principes mundi ita hanc sacrilegam amentiam detestati sunt, ut auctorem eius ac plerosque discipulos legum publicarum ense prosternerent. uidebant enim omnem curam honestatis auferri, omnem coniugiorum copulam solui, simulque diuinum ius humanumque subuerti, si huiusmodi hominibus usquam uiuere cum tali professione licuisset. Et profuit diu ista districtio ecclesiastice  lenitatis, que et si sacerdotali contenta iudicio cruentas refugit ultiones, seueris tamen Christianorum principum constitutionibus adiuuatur, dum ad spiritale nonnunquam recurrunt remedium qui timent corporale supplicium. Ex quo autem multas prouincias hostilis occupauit irruptio, et exsecutionem legum tempestates interdixere bellorum; ex quo inter sacerdotes Dei difficiles commeatus et rari ceperunt esse conuentus, inuenit ad publicam perturbationem secreta perfidia libertatem, et ad multarum mentium subuersionem his malis est incitata quibus debuit esse correcta. Que uero illic aut quanta pars plebium pestis huius aliena est, ubi, sicut caritas tua indicat, lethali morbo etiam quorumdam  sacerdotum corda corrupta sunt, et per quos opprimenda falsitas et defendenda ueritas fuerat per ipsos doctrine Priscilliani Euangelium subditur Christi, ut ad profanos sensus pietate sanctorum uoluminum deprauata, sub nominibus prophetarum et apostolorum non hoc predicetur, quod Spiritus sanctus docuit, sed quod diaboli minister inseruit. Quia ergo dilectio tue fidei quantum potuit diligentia damnatas olim opiniones decem et septem capitulis comprehendit, nos quoque strictim omnia retractemus, ne aliquid harum blasphemiarum aut tolerabile uideatur aut dubium.

I. Primo itaque capitulo demonstratur quam impie sentiant de Trinitate diuina, qui et Patris, et Filii, et Spiritus sancti unam atque eamdem asserunt  esse personam, tanquam idem Deus, nunc Pater, nunc Filius, nunc Spiritus sanctus nominetur, nec alius sit qui genuit, alius qui genitus est, alius qui de utroque processit, sed singularis unitas in tribus quidem uocabulis, sed non tribus sit accipienda personis. Quod blasphemie genus de Sabellii opinione sumpserunt, cuius discipuli etiam Patripassiani merito nuncupantur, quia si ipse est Filius qui et Pater, crux Filii Patris est passio, et quidquid in forma serui Filius Patri obediendo sustinuit, totum in se Pater ipse suscepit. Quod catholice fidei sine ambiguitate contrarium est, que Trinitatem unitatis sic confitetur, ut Patrem et Filium et Spiritum sine confusione indiuisos, sine tempore sempiternos, sine differentia credat equales, quia unitate in Trinitatem non ex eadem persona, sed eadem  implent essentia.

II. In secundo capitulo ostendit ineptum uanumque commentum de processionibus quarumdam uirtutum ex Deo quas habere ceperit, et quas essentia sua ipse precesserit. In quo Arianorum suffragantur errori dicentium quod Pater Filio prior sit, quia fuerit aliquando sine Filio, et tunc Pater esse ceperit, quando Filium genuerit. Sed sicut illos catholica Ecclesia detestatur, ita et istos qui putant unquam Deo id quod eiusdem est essentie defuisse. Quem sicut mutabilem ita proficientem dicere nefas est. Quam enim mutatur quod minuitur, tam mutatur etiam quod augetur.

III. Tertii uero capituli sermo designat, quod idem impii asserant, ideo unigenitum dici Filium  Dei, quia solus sit natus ex uirgine. Quod utique non auderent dicere, nisi Pauli Samosateni et Photini uirus hausissent, qui dixere Dominum nostrum Iesum Christum, antequam nasceretur ex uirgine Maria non fuisse. Si autem isti aliud de suo sensu intelligi uolunt atque principium de matre dant Christo, asserant necesse est non unum esse Filium Dei, sed alios quoque ex summo Patre progenitos, quorum hic unus sit natus ex femina, et hic ob hoc appellatur unigenitus, quia hanc nascendi conditionem alius filiorum Dei nemo susceperit. Quoquo uersum igitur se contulerint, in magne tendunt impietatis abruptum, si Christum Deum, uel ex matre uolunt habere principium, uel Patris Dei unigenitum differentur, cum et de matre is natus  sit qui erat Deus uerbum, et de Patre nemo sit genitus preter uerbum.

Iu. Quarto autem capitulo continetur quod natalem Christi, quem secundum susceptionem ueri hominis catholica Ecclesia ueneratur, quia »uerbum caro factum est, et habitauit in nobis ,« non uere isti honorent, sed honorare se simulent, ieiunantes eodem die sicut et die Dominico, qui est dies resurrectionis Christi. Quod utique ideo faciunt, quia Christum Dominum in uera hominis natura natum esse non credunt, sed per quamdam illusionem ostentata uideri uolunt, que uera non fuerint, sequentes dogma Cerdonis atque Marcionis, et cognatis suis Manicheis per omnia concordantes. Qui sicut in nostro examine detecti atque conuicti sunt, Dominicum diem quem nobis Saluatoris nostri resurrectio  consecrauit, exigunt in merore ieiunii, soli, ut proditum est, reuerentie hanc continentiam deuouentes, ut per omnia sint a nostre fidei unitate discordes, et dies qui a nobis cum letitia habetur, ab illis in afflictione ducatur. Unde dignum est ut inimici crucis Christi et resurrectionis talem accipiant sententiam qualem elegere doctrinam.

u. Quinto autem capitulo refertur quod animam hominis diuine asserant esse substantie, nec a natura Creatoris sui conditionis nostre distare naturam. Quam impietatem ex philosophorum quorumdam et Manicheorum opinione manantem catholica fides damnat, sciens nullam tam sublimem tamque precipuam esse facturam cui Deus ipse natura sit. Quod enim de seipso est, id est, quod ipse. Nec id  aliud est quam Filius et Spiritus sanctus. Preter hanc autem summe Trinitatis, unam consubstantialem et sempiternam atque incommutabilem deitatem, nichil omnium creaturarum est, quod non in exordio sui ex nichilo creatum sit. Non autem quidquid inter creaturas eminet Deus est, nec si quid magnum est atque mirabile hoc est quod ille »qui facit mirabilia magna solus .« Nemo hominum ueritas, nemo iustitia est, sed multi participes sunt ueritatis et sapientie atque iustitie. Solus autem Deus nullius participationis dignus est. De quo quidquid digne utcunque sentitur, non qualitas est sed essentia. Incommutabili enim nichil accedit, nichil deperit, quia esse illi quod est sempiternum semper est proprium. Unde in se manens innouat omnia, et  nichil accipit quod ipse non dedit. Nimium igitur superbi, nimiumque sunt ceci, qui cum dicunt humanam animam diuinam esse substantiam, non intelligunt nichil se aliud dicere quam Deum esse mutabilem, et ipsum perpeti quidquid potest nature eius inferri.

uI. Sexta annotatio indicat eos dicere, quod diabolus nunquam fuerit bonus, nec natura eius opificium Dei sit, sed eum ex chao et tenebris emersisse, quia scilicet nullum sui habeat auctorem, sed omnis mali ipse sit principium atque substantia, cum fides uera que est catholica omnium creaturarum, siue spiritualium, siue corporalium, bonam confiteatur substantiam, et mali nullam esse naturam, quia Deus, qui uniuersitatis est conditor, nichil non bonum  fecit. Unde et diabolus bonus esset, si in eo quod factus est permaneret. Sed quia naturali excellentia male usus est, et in ueritate non stetit, non in contrariam transiit substantiam, sed a summo bono cui debuit adherere desciuit, sicut ipsi qui talia asserunt a ueris in falsa proruunt, et naturam in eo arguunt, in quo sponte delinquunt, ac pro sua uoluntaria peruersitate damnantur. Quod utique in ipsis malum erit, et ipsum malum non erit substantia, sed pena substantie.

uII. Septimo loco sequitur quod nuptias damnant et procreationem nascentium perhorrescunt. In quo sicut pene in omnibus cum Manicheorum profanitate concordant. Ideo sicut ipsorum mores probant coniugalem copulam detestantes, quia non est illic  libertas turpitudinis ubi pudor matrimonii seruatur et sobolis.

uIII. Octauum eorum est plasmationem humanorum corporum diaboli dicere esse figmentum, et semina conceptionum opere demonum in mulieris uteris figurari. Propterea resurrectionem carnis non esse credendam, quia concreatio corporis non sit congruens anime dignitati. Que falsitas sine dubio opus diaboli est, et talia prodigia opinionum figmenta sunt demonum, qui non in feminarum uentribus formant homines, sed in hereticorum cordibus tales fabricantur errores. Quod immundissimum uirus de Manichee impietatis specialiter fonte procedens, olim fides catholica deprehendit atque damnauit.

IX. Nona autem adnotatio manifestat quod filios  promissionis ex mulieribus quidem natos, sed ex Spiritu sancto dicant esse conceptos, ne illa soboles que de carnis semine nascitur ad Dei conditionem pertinere uideatur. Quod catholice fidei repugnans atque contrarium est, que omnem hominem et corporis animeque substantiam a Conditore uniuersitatis formari atque animari intra materna uiscera confitetur, manente quidem illo peccati mortalitatisque contagio, quod in prolem a primo parente transcurrit, sed regenerationis sacramento subueniente, quo ex Spiritu sancto promissionis filii renascuntur, non in utero carnis, sed in uirtute baptismatis. Unde et Dauid quod utique erat promissionis filius dicit ad Deum: »Manus tue fecerunt me et plasmauerunt me ;« et ad Ieremiam Dominus  ait: »Priusquam te formarem in utero noui te, et in uulua matris tue sanctificaui te .«

X. Decimo autem capitulo referuntur asserere animas que humanis corporibus inseruntur fuisse in corpore, et in celesti habitatione peccasse, atque a sublimibus ad inferiora dilapsas in diuerse qualitatis principes incidisse, et per erias ac sidereas potestates, alias duriores, alias mitiores corporibus 222 esse inclusas a sorte diuersa et conditione dissimili, ut quidquid in hac uita uarie et inequaliter prouenit ex precedentibus causis uideatur accidere. Quam impietatis fabulam ex multorum sibi erroribus texuerunt, sed omnes eos catholica fides a corpore sue unitatis abscidit constanter predicans atque ueraciter  quod anime hominum priusquam suis inspirarentur corporibus non fuere nec ab ullo incorporantur nisi ab opifice Deo, qui et ipsarum est creator et corporum. Et, quia per primi hominis preuaricationem, tota humani generis propago uitiata sit, neminem posse a conditione ueteris hominis liberari, nisi per sacramentum baptismatis Christi, in quo nulla est discretio renatorum, dicente Apostolo: »Quicunque enim in Christo baptizati estis Christum induistis. Non est Iudeus neque Grecus, non est seruus neque liber, non est masculus neque femina; omnes enim unum estis in Christo Iesu .« Quid enim agunt cursus siderum, quid figmenta fatorum, quid mundanarum rerum mobilis status, inquieta diuersitas? Ecce tot impares gratia  Dei facit equales, qui inter quoslibet uite huius labores si fideles permanent, miseri esse non possunt, apostolicum illud in tentatione dicentes: »Quis nos separabit a caritate Christi? tribulatio an angustia, an persecutio, an fames, an nuditas, an periculum, an gladius? Sicut scriptum est, quia propter te morte afficimur tota die, estimati sumus ut oues occisionis. Sed in his omnibus superamus in eo qui nos dilexit .« Et ideo Ecclesia, que corpus est Christi, nichil de mundi inequalitatibus metuit, que nichil de bonis corporalibus concupiscit. Nec timetur inani strepitu fatorum grauari, que patientia tribulationum nouit augeri.

XI. Undecima ipsorum blasphemia est, qua fatalibus stellis et animas hominum et corpora opinantur  astringi, per quam amentiam necesse est, ut omnibus paganorum erroribus implicati et fauentia sibi  sidera colere, et aduersantia studeant mitigare. uerum ista sectantibus nullus in Ecclesia catholica locus est, quoniam qui se talibus persuasionibus dedit, a Christi corpore totus abscessit.

XII. Duodecimum inter hec illud quod est sub aliis potestatibus partes anime, sub aliis corporis membra describunt et qualitates interiorum presulum in patriarcharum nominibus statuunt, quibus e diuerso signa siderea, quorum uirtuti corpora subiiciantur opponunt. Et in his omnibus inextricabili se errore prepediunt, non audientes dicentem Apostolum: »uidete ne quis uos decipiat per philosophiam et inanem fallaciam secundum traditionem  hominum, secundum elementa mundi et non secundum Christum, quia in ipso inhabitat omnis plenitudo diuinitatis corporaliter, et estis in illo repleti, qui est caput omnis principatus et potestatis .« Et iterum: »Nemo uos seducat, uolens in humilitate et religione angelorum, que non uidit ambulans, frustra inflatus sensu carnis sue, non tenens caput, ex quo totum corpus pernexum et coniunctiones subministratum et constructum crescit in augmentum Dei .« Quid ergo opus est in cor admittere, quod lex non docuit, quod prophetia non cecinit, quod Euangelii ueritas non predicauit, quod apostolica doctrina non tradidit? Sed hec operta sunt eorum mentibus de  quibus Apostolus dicit: »Erit enim tempus cum sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum auertent, ad fabulas autem conuertentur .« Nihil itaque nobiscum commune habeant, qui talia audent uel docere, uel credere, et quibuslibet modis nituntur astruere quod substantia carnis ab spe resurrectionis aliena sit, atque ita omne sacramentum incarnationis Christi resoluunt. Quia indignum fuit integrum hominem suscipi, si indignum erat integrum liberari.

XIII. Tertio decimo loco positum est eosdem dicere, quod omne corpus Scripturarum canonicarum sub patriarcharum nominibus accipiendum sit, quia  ille duodecim uirtutes que reformationem hominis interioris operantur, in horum uocabulis indicentur, sine qua scientia nullam animam posse assequi, ut in eam substantiam, de qua prodiit reformetur. Sed hanc impiam uanitatem despectui habet Christiana sapientia, que nouit uere deitatis inuiolabilem et inconuertibilem esse naturam, animam autem siue in corpore uiuentem, siue a corpore separatam multis passionibus subiacere. Que utique si diuine esset essentie, nichil aduersi posset incidere. Et ideo incorporaliter aliud Creator est, aliud creatura. Ille enim semper idem est, et nulla uarietate mutatur, hec autem mutabilis est etiam non mutata, quia ut non mutetur datum poterit habere non proprium.

XIu. Sub quarto decimo uero capitulo de statu  corporis sentire dicuntur, quod sub potestate siderum atque signorum pro terrena qualitate teneatur, et ideo multa in sanctis libris, que ad exteriorem hominem pertineant reperiri, ut in ipsis Scripturis inter diuinam terrenamque naturam quedam sibi repugnet aduersitas, et aliud sit quod sibi uindicent anime presules, et aliud quod corporis conditores. Que fabule ideo disseruntur, ut et anime diuine affirmentur esse substantie et caro credatur male esse nature, quoniam et ipsum mundum cum elementis suis non opus Dei boni, sed conditionem mali profitentur auctoris, atque ut hec mendaciorum suorum sacrilegia bonis titulis colorarent, omnia pene diuina eloquia sensuum nefandorum immissione uiolarunt.

 Xu. De qua re quinti decimi capituli sermo conqueritur et presumptionem diabolicam merito detestatur, quia et nos istud uera cum testimoniorum relatione comperimus, et multos corruptissimos eorum codices qui canonici titulantur inuenimus. Quomodo enim decipere simplices possent, nisi uenenata pocula quodam melle prelinirent, ne usquequaque sentirentur insuauia que essent futura mortifera. Curandum ergo est, et sacerdotali diligentia maxime prouidendum, ut falsati codices et a sincera ueritate discordes in nullo usu lectionis habeantur. Apocryphe autem Scripture, que sub nominibus apostolorum multarum habent seminarium falsitatum, non solum intercidende, sed etiam penitus auferende  sunt atque ignibus concremande. Quamuis enim sint in illis quedam, que uideantur speciem habere pietatis, nunquam tamen uacua sunt uenenis, et per fabularum illecebras hoc latenter operantur, ut mirabilium narratione seductos laqueis cuiuscunque erroris inuoluant. Unde si quis episcoporum uel apocrypha haberi per domos non prohibuerit, uel sub canonicorum nomine eos codices permiserit legere, qui Priscilliani adulterina sunt emendatione corrupti, hereticum se nouerit iudicandum. Quoniam qui alium ab errore non reuocat seipsum errare demonstrat.

XuI. Postremo autem capitulo hoc prodidit iusta querimonia, quod Dicticinii tractus, quos secundum Priscilliani dogma conscripsit, a multis cum ueneratione  legerentur, cum, si aliquid memorie Dicticinio tribuendum putant, reparationem eius magis debeant amare quam lapsum. Non ergo Dicticinium, sed Priscillianum legunt; et illud probant quod errans docuit, non quod correctus elegit. Sed nemo hoc impune presumat, nec inter catholicos censeatur, quisquis utitur Scripturis, non ab Ecclesia solummodo catholica, sed a suo auctore damnatis. Non sit peruersis liberum simulare quod fingunt, nec sub uelamine nominis Christiani, decretorum imperialium statuta declinent. Ideo enim ad Ecclesiam catholicam cum tanta cordis diuersitate conueniunt, ut et quos possunt suos faciant, et legum seueritatem, dum se nostros mentiuntur, effugiant. Faciunt hoc Priscillianiste, faciunt hoc Manichei,  quorum cum istis tam federata sunt corda, ut solis nominibus discreti, sacrilegiis autem suis inueniantur uniti. Quia etsi uetus Testamentum, quod isti se suscipere simulant, Manichei refutant, ad unum tamen finem utrorumque tendit intentio, cum isti recipiendo corrumpunt, illi abdicando impugnant. In exsecrabilibus autem mysteriis eorum, que quanto immundiora sunt, tanto diligentius occultantur, unum prorsus nefas est, una est obscenitas, et similis turpitudo. Que, si eloqui erubescimus, sollicitissimis tamen inquisitionibus iudicata, et Manicheorum, qui comprehensi sunt, confessionibus detecta, ad publicam fecimus peruenire notitiam, ne ullo modo possit dubium uideri, quod in iudicio nostro, cui non solum frequentissima presentia sacerdotum,  sed etiam illustrium uirorum dignitas, et pars quedam senatus ac plebis interfuit, ipsorum, qui omne facinus perpetrarant, ore reseratum est, sicut ea que ad dilectionem tuam nunc direximus gesta demonstrant. Quod autem de Manicheorum fedissimo scelere, hoc etiam de Priscillianistarum incestissima consuetudine olim compertum, multumque uulgatum est. Qui enim per omnia sunt impietate sensuum pares, non possunt in sacris suis esse dissimiles. Decursis itaque omnibus, que libelli series comprehendit, et a quibus commonitorii forma non discrepet, sufficienter  ostendimus, quid de his, que ad nos fraternitas tua retulit, censeamus, et quam non sit ferendum, si tam profanis  erroribus etiam quorumdam sacerdotum corda consentiunt; uel, ut mitius dixerim, non resistunt, qua conscientia honorem sibi debitum uindicant, qui pro animabus sibi creditis non laborant. Bestie irruunt, et ouium septa non claudunt; fures insidiantur, et excubias non pretendunt; morbi crebrescunt, et remedia nulla conficiunt. Cum autem etiam illud addunt, ut his qui sollicitius agunt, consentire detrectent, et impietates olim toto orbe damnatas subscriptionibus suis se anathematizare dissimulent, quid de se intelligi uolunt, nisi quod de numero fratrum non sunt, sed de parte hostium.

XuII. In eo uero quod in extrema familiaris epistole tue parte posuisti, miror cuiusquam catholici intelligentiam laborare, tanquam incertum sit, an,  descendente ad inferna Christo, caro eius requieuerit in sepulcro. Que sicut uere et mortua est et sepulta, ita uere est die tertia resuscitata. Hoc enim ipse Dominus denuntiauerat, dicens ad Iudeos: »Soluite templum hoc, et in triduo resuscitabo illud .« Ubi euangelista subiungit: »hoc autem dicebat de templo corporis sui .« Cuius rei ueritatem etiam Dauid propheta predixerat, loquens sub persona Domini Saluatoris dicens: »Insuper et caro mea requiescet in spe. Quoniam non derelinques animam meam in inferno, nec dabis Sanctum tuum uidere corruptionem .« Quibus utique uerbis manifestum est, quod caro Domini, et uere sepulta, requieuit, et corruptionem non subiit, quia, celeriter uiuificata reditu anime,  resurrexit. Quod non credere satis impium est, et ad Manichei Priscillianique doctrinam pertinere non dubium est, qui sacrilego sensu, ita se Christum simulant confiteri, ut incarnationis et mortis et resurrectionis auferant ueritatem. Habeatur ergo inter uos episcopale concilium, et ad eum locum qui omnibus opportunus sit, uicinarum prouinciarum conueniant sacerdotes, ut secundum ea que ad tua consulta respondimus plenissimo exquiratur examine, an sint aliqui inter episcopos, qui huius hereseos contagio polluantur a communione sine dubio separandi, si nefandissimam sectam per omnium sensuum prauitates damnare noluerint. Nulla enim ratione tolerandum est ut, qui predicande fidei suscepit officium, is contra euangelium Christi,  contra apostolicam doctrinam, contra uniuersalis Ecclesie symbolum audeat disputare. Quales illic erunt discipuli, ubi tales docebunt magistri? Que illic religio populi? que salus plebis? ubi contra humanam societatem 223 pudoris scissi uerecundia tollitur, coniugiorum federa auferuntur, propagatio generationis inhibetur, carnis natura damnatur, contra uerum autem Dei cultum Trinitas deitatis negatur, personarum proprietas confunditur, anima hominis diuina essentia predicatur, et eadem ad diaboli arbitrium carne concluditur; Dei Filius per id quod ex uirgine ortus, non per id quod ex Patre natus est, unigenitus predicatur, idemque nec uera Dei proles, nec uerus Filius uirginis asserit, ut  per falsam passionem, mortemque non ueram mendax etiam resurrectio resumpte de sepulcro carnis habeatur. Frustra autem utuntur catholico nomine, qui istis impietatibus non resistunt, possunt hec credere, qui possunt talia patienter audire. Dedimus itaque litteras ad fratres et cepiscopos nostros Tarragonenses, Carthaginenses, Lusitanos, atque Gallicos, eisque concilium synodi generalis indiximus. Ad tue dilectionis sollicitudinem pertinebit, ut nostre ordinationis auctoritas, ad predictarum prouinciarum episcopos deferatur. Si autem aliquid  obstiterit, quominus possit celebrari generale concilium, Gallicie saltem in uno conueniant sacerdotes, quibus congregatis, fratres nostri, Hydacius et Ceponius imminebunt coniuncta cum eis instantia tua, quatenus de prouinciali conuentu remedium  tantis uulneribus afferatur.





Epistola Aurelii Carthaginensis episcopi ad omnes episcopos per Bizanzenam et Arzidnitanam prouinciam constitutos de damnatione Pelagii atque Celestii hereticorum.

Dilectissimis, ac desiderabilibus et consacerdotibus, PRIMIANO, GAIANO, et alii GAIANO, IANUARIO, et uICTORINO, ceteris per tractum prouincie Bizanzene et Arzignitane constitutis, AURELIUS episcopus.

Super Celestii et Pelagii damnatione eorumque dogmatibus participem sanctam dilectionem uestram in plenario concilio fuisse cognoui, dilectissimi et desiderabiles fratres. Sed quoniam pro honore Dei, in cuius manu cor regis est constitutum gloriosissimorum principum Christianorum fidem rectam et catholicam custodientium accessit auctoritas, quam per humilitatem meam uniuersis episcopis meis uolui intimare; idcirco honorabilem fraternitatem uestram  missis exemplaribus instruere curaui, ne in aliqua parte prouincie supradictorum serpentina persuasio ab uniuersali Ecclesia totius orbis exclusa fortasse subrepat. Ob hoc ergo tam necessaria constitutio principum Christianorum caritatem uestram latere non debuit, et ad me ab eis date littere quarum simul exemplaribus lectis  dilectio uestra cognoscet, siue quorum synodalibus gestis subscriptio iam tenetur, siue qui non potuistis eidem plenario totius Africe interesse concilio, quod cum in supra dictorum hereticorum damnatione omnium uestrum fuerit integrata subscriptio, nichil omnino unde illis dissimulationis uel negligentie, uel occultate forsitan prauitatis, aliqua uideatur merito remansisse suspicio. Alia manu. Opto, fratres, bene uiuatis, mei memores. Data Kalendas Augusti, Carthagine, Monaxio et Pluita, consulibus.





Excerpta ex gestis habitis contra Pelagium hereticum, et alia de libellis eiusdem, que in Palestina sibi obiecta damnare compulsus est.


Quod ad Hierusalem nolentem colligi filios suos Dominus clamabat, hoc nos clamamus aduersus eos qui filios Ecclesie colligi nolunt. Nec saltem post iudicium, quod de ipso Pelagio in Palestina factum est, corriguntur, de quo damnatus exisset, nisi obiecta sibi contra gratiam Dei dicta, que obscurare non potuit, ipse damnasset. Preter illa que quomodo potuit, ausus est qualicunque ratione defendere, obiecta sunt quedam, que nisi remota omni tergiuersatione anathematizasset, ipse anathema factus fuisset.





Dogma Pelagii heretici.

Cum diceret Adam mortalem factum, qui siue  peccasset, siue non peccasset, moriturus esset; et quod peccatum ipsius ipsum solum leserit, non genus humanum; et quod infantes, nuper nati, in illo statu sunt, in quo Adam fuit ante preuaricationem; et quod neque per mortem, uel preuaricationem Ade, omne genus moriatur, neque per resurrectionem Christi omne genus hominum resurgat; infantes enim, si non baptizentur habere uitam eternam, et diuites baptizatos, nisi omnibus abrenuntient, si quid boni uisi sunt facere, non reportare illos, nec eos habere posse regnum Dei, et gratiam Dei, atque adiutorium, non ad singulos actus dari, sed in libero arbitrio esse, uel in lege atque doctrina; et Dei gratiam secundum merita nostra dari; et filios Dei non posse uocari, nisi omnimodo absque peccato fuerint effecti; et non esse liberum arbitrium, si Dei eget auxilio, quoniam in propria uoluntate habet unusquisque facere aliquid, aut non facere; et uictoriam nostram non esse ex  Dei adiutorio, sed ex libero arbitrio; et quod penitentibus uenia non detur secundum gratiam et misericordiam Dei, sed secundum meritum et laborem eorum, qui per penitentiam digni fuerint misericordia. Hec omnia Pelagius sic anathematizauit. Quod satis gesta ipsa testantur, ut nichil ad ea quoquomodo defendenda disputationis attulerit. Unde fit consequens, ut quisquis secutor illius fuerit episcopalis auctoritate iudicii, et ipsius Pelagii confessione, hec tenere debeat, que semper tenuit catholica Ecclesia.





Dogma catholicorum contra Pelagium.

Quod Adam, nisi peccasset, moriturus non fuisset. Secundo, quod peccatum eius non ipsum solum leserit, sed et genus humanum. Tertio, quod infantes nuper nati non sunt in illo statu, in quo Adam fuit ante preuaricationem. Quarto, ut ad ipsos etiam pertineat, quod breuiter ait Apostolus: »Per unum hominem mors et per unum hominem resurrectio  mortuorum. Sicut enim in Adam omnes moriuntur, ita et in Christo omnes uiuificabuntur .« Unde fit, ut infantes non baptizati, non solum regnum celorum, uerum etiam uitam eternam habere non possunt. Quinto, ut confiteatur diuites baptizatos, etiam si diuitiis suis non careant, et sint tales quales ad Timotheum describit Apostolus, dicens: »Precipe diuitibus huius seculi non superbe sapere, neque sperare in incerto diuitiarum suarum, sed in Deum uiuum, qui prestat nobis abundanter ad fruendum, diuites sint in operibus bonis, facile tribuant, communicent, thesaurizent sibi fundamentum bonum in futurum, ut apprehendant ueram uitam ,« non eos regno Dei posse priuari. Sexto, ut confiteatur gratiam Dei, et adiutorium etiam ad singulos actus dari, eamque non secundum merita nostra, ut uera sit gratia, id est, gratis data per eius misericordiam, qui dixit: »Miserebor cui miseratus fuero, et misericordiam  prestabo, cui misericors fuero .« Septimo, ut filios Dei fateatur illos posse uocari, qui quotidie dicunt: »Dimitte nobis debita nostra ,« quod utique ueraciter non dicerent, si essent omnino absque peccato. Octauo, ut fateatur esse liberum arbitrium, etiam si diuino indiget adiutorio. Nono, ut fateatur quando contra tentationes concupiscentiasque illicitas dimicamus, quamuis illic habeamus et propriam uoluntatem, non tamen ex illa, sed ex Dei misericordia nostram salutem, quia non aliter uerum erit quod Apostolus dicit: »Non uolentis, neque currentis, sed ut saluemur, miserentis est Dei .« Decimo, ut fateatur secundum gratiam et misericordiam Dei, ueniam petentibus dari, non secundum meritum eorum, quandoquidem ipsam penitentiam, donum Dei, dixit Apostolus, ubi ait de quibusdam: »Ne forte det illis Deus penitentiam.« Hec omnia simpliciter sine ullis fateatur ambagibus. Si quis in  auctoritatem catholicam, et ipsius Pelagii expressa ecclesiasticis gestis uerba consentit, neque enim illa que his sunt contraria, ueraciter anathematizata esse credendum est, nisi hec quibus sunt contraria fide et corde teneantur, et aperta confessione promantur.



LXXII.---Ad Rusticum, Rauennium, uenerium, et ceteros episcopos Galliarum.

Impletis per misericordiam Dei communibus uotis, dignum est fraternitatem uestram sanctorum gaudiorum habere consortium. Nam fratres mei, qui uice mea Orientali synodo presederunt, que uota retulere significo confirmata catholica fide, et glorificato apostolice predicationis triumpho. Quod etiam hi qui ad deuiandum, uel seducti fuerant, uel impulsi, recepta ueritatis luce letantur. Siquidem, omnes  Domini sacerdotes in una sententia sancto Spiritu docente consensere, et de sacramento Dominice incarnationis in qua multorum intelligentia caligabat, ita tenebre erroris ablate sunt, ut in uno Domino nostro, uero Dei et hominis Filio, nec de humanitatis ambigatur natura, nec de deitatis essentia. In impios autem nefandi erroris auctores qui indignos se Dei gratia iudicantes correctionis uti remediis noluere, qualis sit lata sententia exemplaria que misimus edocebunt, ut agnoscat uestra dilectio, fratres karissimi, in sancto examine diuinum non defuisse iudicium, quo et uindicta tributa est obduratis, et pax impensa correctis. Dominus uos incolumes custodiat, fratres karissimi.



LXXIII.---Ad Iulianum episcopum.


Littere dilectionis tue que mihi nuper sunt reddite, quam spirituali catholice fidei uigeas amore demonstrant, et multum gaudere me faciunt, quod in eadem sententia pia corda concurrunt ut secundum doctrinam Spiritus sancti impleatur in nobis quod Apostolus ait: »Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata. Sitis autem perfecti in eodem sensu, et in eadem sententia ,« cuius unitatis nimium se Eutiches fecit extraneum, si in sua peruersitate ueterascit, nec adhuc quibus uinculis a Domino sit obligatus, intelligit. Et quanquam sacerdotem Domini reperiendum putat, qui eius imperitie, amentieque consentiat, diu apud nos incertum fuit, quid in  ipso catholicis displiceret, et cum fratris nostri Flauiani nullas litteras sumeremus, ipse autem scriptis suis Nestorianam heresim repullulare quereretur, non plene potuimus discere, unde procederet, uel quo tenderet tam dolosa causatio. Sed posteaquam gestorum ad nos episcopalium documenta perlata sunt, omnia illa que fallacium querelarum uelamine tegebantur, que essent detestanda patuerunt. Et quia clementissimus imperator, pro beneuolentia ac pietate animi sui, de statu huius qui ante honorabilis uidebatur, diligentius uoluit iudicari, atque ob hoc indicendum credidit episcopale concilium, per fratres nostros Iulianum episcopum et Renatum presbyterum, sed et filium meum diaconum  Hilarium, et quos ex latere meo uice mea misi ad fratrem nostrum Flauianum sufficientia pro qualitate cause scripta direxi, quibus et uestra dilectio et Ecclesia uniuersa cognoscat de antiqua et singulari fide, quam indoctus impugnator incessit, quid diuinitus traditum teneamus, et quid incommutabiliter predicemus. Quia tamen non debemus partes miserationis omittere, congrua moderatione credidimus sanciendum, ut si condemnatus presbyter plena satisfactione corrigitur, sententia qua obstrictus est, relaxetur. Si uero in eodem insipientie sue luto iacere delegerit, statuta permaneant, et cum eis habeat sortem quorum est secutus errorem. Data Idus Iunii, Asturio et Protogene consulibus.



224 LXXIu.---Item ad Flauianum Constantinopolitanum.


Litteras tue dilectionis accepi, cum gestis que apud uos fidei questione confecta sunt. Et quia clementissimus imperator, pro Ecclesie pace sollicitius synodum uoluit congregari, quamuis euidenter appareat rem, de qua agitur nequaquam synodali indigere tractatu, tamen, frater carissime, subsecutos esse significo, quos in hac re placuit destinare. Nec necessarium fuit nunc amplius scribi, cum propitio de his que cause credidimus conuenire, per ea que ipsi portabunt scripta, sis plenius instruendus. Data Xu Kalendas Iulii, Austurio et Protogene consulibus.



LXXu.---Item eiusdem ad Theodosium Augustum.

Acceptis clementie uestre litteris, et multum uniuersali  Ecclesie gaudendum esse prospexi, quod Christianam fidem qua diuinitas honoratur, et colitur, in nullo dissimilem, in nullo uult esse discordem. Quid enim rebus humanis ad exorandam misericordiam Dei efficacius suffragetur, quam si una gratiarum actio, et unius confessionis sacrificium maiestati eius ab omnibus offeratur? In quo et sacerdotum, et cunctorum fidelium, ita demum erit plena deuotio, si in his que per unicum Dei Filium Deum uerbum, pro nostra redemptione sunt gesta, nichil aliud sentiatur, quam quod ipse predicari de se iussit, et credi. Unde quamuis ad diem concilii episcopalis quem pietas uestra constituit occurrere me ratio nulla permittat, cum nec aliqua ex hoc exempla precesserint, et temporalis necessitas me non patiatur  deserere ciuitatem, presertim cum tam euidens fidei causa sit, ut rationalibus causis ab indicenda synodo fuisset abstinendum, tamen inquantum Dominus iuuare dignatur meum studium commodaui, ut clementie uestre statutis aliquatenus pareatur, ordinatis hinc fratribus meis que amputandis scandalis, pro cause equitate sufficiant, quique presentie mee impleant uicem, quia non talis questio orta est, unde aut possit, aut debeat dubitari. Data XII Kalendas Iulii, Asturio et Protogene consulibus.



LXXuI.---Eiusdem ad Flauianum episcopum.

Profectis iam nostris, quos ad uos in fidei causa direximus, per filium nostrum diaconum scripta tue dilectionis accepimus, quibus merito parum de negotio  communis sollicitudinis indidisses, quoniam et gesta ante delata de omnibus nos sufficienter instruxerant, et ad familiarem interrogationem idoneus erat sermo predicti per quem nunc alloquia reddentes dilectionem tuam per Dei gratiam, in qua fidimus, cohortamur utentes uerbis apostolicis atque dicentes: »In nullo terreamini ab aduersariis, que est illis causa perditionis, uobis autem salutis .« Quid enim tam exitiabile quam negata ueritate incarnationis Christi, omnem spem salutis humane uelle dissoluere, et Apostolo contraire dicenti manifeste: »Magnum est pietatis sacramentum quod manifestatum est in carne .« Quid tam gloriosum quam contra inimicos natiuitatis et crucis Christi pro fide Euangelica dimicare? De cuius purissimo  lumine inuictaque uirtute datis iam ad tuam dilectionem litteris, quid in nostro esset corde patefecimus, ne de illis que secundum doctrinam catholicam didicimus, et docemus, aliquid inter nos uideri possit ambiguum. Quia uero tam ualida, et tam clara sunt testimonia ueritatis, ut nimis cecus nimisque obduratus habendus sit, qui ad coruscationem lucis atque rationis non confestim se a tenebris falsitatis excusserit, ad curandam imperitorum insaniam, etiam patientie uolumus adhibere medicinam, ut paternas increpationes hi qui in senectute carnis sue mente sunt paruuli, discant obedire maioribus, ac si deposita imperitie sue uanitate resipiscunt, omnique errore damnato fidem, ueram singularemque suscipiunt, misericordia eisdem episcopalis beneuolentie  non negetur, mansuro iudicio quod precessit, si impietas merito condemnata in sua prauitate perstiterit. Data X Kalendas Augusti, Asturio et Protogene consulibus.



LXXuII.---Iterum ad eumdem Constantinopolitanum episcopum.

Auget sollicitudinem nostram taciturnitas tua, qui iamdiu nulla dilectionis tue scripta suscepimus, cum nos curarum tuarum participes pro fidei defensione solliciti frequenter per occasiones idoneas ad dilectionem tuam litteras miserimus, ut adhortationum nostrarum consolationibus te iuuaremus, ut aduersariorum stimulis pro fidei defensione non cederes, cum laboris tui participes nos probares. Olim ad fraternitatem tuam nostros credimus peruenisse,  per quos plenius scriptis, mandatisque nostris instructum te esse retines, et Basilium ad te  ipsi remisimus. Nunc ne aliqua pretermissum occasione te crederes, per filium nostrum honorabilem et amabilem nobis uirum Esitium hanc paginam dedimus, ut tota celeritate ad scripta nostra respondeas, nosque subinde de tuis actibus, nostrorumque, et de totius cause absolutione facias certiores, ut sollicitudinem quam nunc pro fidei defensione gerimus, prosperioribus nuntiis molliamus. Data III Idus Augusti, Asturio et Protogene consulibus.



LXXuIII.---Ad clerum et plebem CP.

LEO et sancta synodus que in Urbe conuenit, cleris honoratis, et plebi Constantinopolitane.

 In notitiam nostram, que Ephesi contra opinionem omnium sunt acta, prelatis, magno animum nostrum fatemur merore confusum, nec tantum licuisse iniquitati facile potuissemus credere, nisi filius noster Hilarius diaconus, qui a nobis uice nostra cum aliis, ut interesset synodo, missus fuerat, fugiens reuertisset, declinans iniuste particeps esse sententie. Quippe cum uox illic a nostris contradictionis emissa sit, quam Alexandrinus antistes, qui totum solus potentie sue uindicauit, audire contempsit, in consortium sue uoluntatis inuitos protrahens sacerdotes, ut per uim coacti subscriberent, qui nullam damnationis causam idonee reperissent. Sed hos ausus pio et Christianissimo principi confidimus, minime placituros. Nunc quia Ecclesiam uestram  hac ratione cognouimus dissipatam, consolandos adhortandosque uos esse credimus nostris epistolis, ut pro catholice fidei defensione perfidorum nequitie resistatis. Nolumus enim dilectionem uestram hoc merore percelli, cum maior gloria uestra subsecutura constantiam si a probabili sacerdote uestro nulle mine uos nulla formido diuulserit. Quisquis enim incolumi atque superstite Flauiano episcopo uestro sacerdotium eius fuerit ausus inuadere, nunquam in communione nostra habebitur, nec inter episcopos poterit numerari. Nos enim sicut Nestorium in sua peruersitate anathematizauimus, ita eos qui ueritatem carnis nostre in Domino Iesu Christo denegant, pari exsecratione damnamus. State igitur in spiritu catholice ueritatis, et apostolicam  cohortationem ministerio uestri oris accipite, »quia uobis donatum est, pro Christo non solum, ut in eum credatis, sed etiam ut pro illo patiamini .« Nolite arbitrari, dilectissimi, quod sancte Ecclesie sue desit, aut defutura sit diuina protectio. Splendescit enim fidei puritas, cum ab ea sordes separantur errorum. Unde iterum iterumque uos ante conspectum Domini obtestamur pariter et monemus, ut a fide in qua fundati estis, et in qua Christianissimum principem nouimus permanere, non insidiis, non cuiusquam persuasionibus moueamini, sed in personam episcopi uestri illum in cordis oculis habeatis, pro quo idem omnia pati que fuerint illata, non metuit; cuius per omnia imitatores uos esse cupimus, ut commune cum ipso  premium fidei habere possitis. Data Idus Octobris, Asturio et Protogene consulibus.



LXXIX.---Item Leo papa ad Anastasium episcopum Thessalonicensem.

Quantum relatione Hilarii diaconi nostri cognouimus, magnum facinus Alexandrino episcopo auctore uel exsecutore commissum est, ut dum in fratrem nostrum Flauianum, ueteres emulationes, et odia priuata deseuiunt, nec innocentie probatissimi sacerdotis, nec Christiane fidei parceretur. Unde multum dilectioni tue congratulamur, quod te ad illam synodum ire cupientem opportunis obstaculis manus diuina obtinuit. Ne abstenturus procul dubio  a tanto scelere indignis iniuriis subiaceres, et furori impio militibus quantum didicimus armisque suffulto contraire non posses. Quia ergo prorupit in aptum perfidia que latebat, et in nefandissimam heresim unius imperitissimi senis assecle transierunt, tempus probationis nostre debemus agnoscere, et contra impetus aduersantium munitionibus celestibus freti incommutabiliter animis constantiam preparare. Scimus, frater carissime, quia sacramento magne pietatis sue aderit diuina protectio. Si quid igitur fraternitati tue de impiis constitutionibus fuerit ingestum, protestamur pariter ac monemus, ne uel in damnatione fratris insontis, uel in receptione nefarii dogmatis consensum tui cordis immisceas. Maior est enim qui in nobis est, quam qui  aduersus nos. Annitere potius quantum te ipse nature nostre susceptor et glorificator adiuuerit, ut omnium fratrum nostrorum corda confirmes. Nobis enim ab Euangelio generationis et mortis ac resurrectionis Domini Iesu Christi nullatenus recedentibus, diffinitissimum est in nostre communionis numero non futuros eos qui conantur antique catholice fidei fundamenta conuellere. Data III Idus Octobris, Asturio et Protogene consulibus.



LXXX.---Item eiusdem ad Theodosium Augustum.

Pro integritate fidei catholice Christianissimum principem conuenit esse sollicitum, et hoc indefessis precibus diuinam misericordiam posco, ut cordi uestro id quod est ueritatis inspiret, neque falli uos in aliquo humanarum calliditatum emulatione patiatur.  A me autem atque ab omnibus catholicis sacerdotibus que angelice fidei pietas defendat, satis plene ac lucide litteris meis quas clementiam uestram iamdudum per famulum uestrum Epiphanium tribunum, qui pro hac causa missus est, arbitror accepisse. Ratum est, nec ambigi potest hoc nos purissime credere, hoc constanter asserere quod etiam uenerandi patres quondam apud Niceam congregati secundum fidem symboli credendum et confitendum sacratissima auctoritate sanxerunt. Nos enim, uenerabilis imperator, sicut Nestorii dogma peruersum merito anathematizauimus, ita iuste etiam horum impietatem qui ueritatem carnis nostre negant a Domino Iesu Christo susceptam esse damnamus. Unde si pietas uestra suggestioni ac supplicationi  nostre dignetur annuere, ut intra Italiam haberi iubeatis episcopale concilium, cito  poterunt omnia scandala que in perturbationem totius Ecclesie sunt commota resecari, ut per uniuersum regnum uestrum catholice fidei integritate seruata, et pacem Christianam manere, et uestram apud Deum crescere gloriam gaudeamus. Data uIII Kalendas Iunias, Asturio et Protogene consulibus.



LXXXI.---Eiusdem ad Flauianum Constantinopolitanum episcopum.

Que et quanta dilectio tua pro catholice fidei defensione patiatur, qui diaconum qui ab Epheso furtim est lapsus, cognouimus. Et licet magnificemus Deum qui te gratie sue uirtute 225 confortat,  necesse est tamen nos dolere eorum ruinas, per quos ueritas impugnatur, et ipsa totius Ecclesie fundamenta quatiuntur. Quia uero prouidentia Dei semper suis necessarium prestat auxilium, scire debet fraternitas tua nos pro communi causa nichil eorum que agenda sunt preterire, ut primitus ad ea que uniuersitati fidelium prosint, peruenire mereamur. Sin est ut fortiter interim dilectio tua toleret, que sibi ad eternam gloriam non dubitat profutura. Perlator sane breuis huius epistole fidei sermone poterit enarrare quidquid illud est, ad quod adiuuante Domino, studio fidei et caritatis intendimus. Data III Kalendas Octobris, Astu rio et Protogene consulibus.



LXXXII.---Cuius superior ad Iulianum episcopum.

 Cognitis que apud Ephesum unius hominis presumptione sunt gesta, magno quidem dolore affecti sumus, de his que impie furioseque commissa sunt; sed ad Dominum nostrum animos dirigentes, multam fiduciam ab ipsa quam sequimur ueritate concipimus, non omittentes omnia agere, que auxiliante Dei gratia, credimus profutura. Tenendum ergo nobis est quod tenemus, et seuiente unius turbinis procella, serenissima fidei est amplectenda tranquillitas, donec radios suos ueritas per uniuersa diffundat, et caliginem infidelitatis consumat. Que autem disposita sunt per latoris sermonem agnosces. Data III Idus Octobris, Asturio et Protogene consulibus.



LXXXIII.---Ad Faustum et ceteros Archimandritas Constantinopolitanos.

 LEO et sancta synodus que in urbe Roma conuenit, FAUSTO, MARTINO, PETRO, MAGNO, et ELIAE presbyteris, et Archimandritis Constantinopolitanis, dilectissimis filiis, in Domino, salutem.

Quamuis ea que ad Constantinopolitanam Ecclesiam scripsimus, sollicitudinem deuotionis uestre latere non possunt, tamen etiam specialibus dilectionem uestram litteris cohortandam esse credidimus, ut memores sancte professionis uestre que proprie in fide et caritate consistit, omnia scandala que contra pacem Ecclesie orta sunt, a uestris cordibus repellatis beati Apostoli sententiam pia mente retinentes: »Si quis uobis euangelizauerit preter id quod accepistis, anathema sit ,« custodientes unitatem cum fratre nostro Flauiano episcopo,  quem ad tempus Dominus permisit impiorum factione tentari, ut probatum sibi sacerdotem suum perseuerantie merito faceret clariorem. He autem perturbationes, necesse est, auxiliante Dei gratia, celeriter destruantur, et omne quod reprobum est ab Ecclesie puritate, que nec maculam, nec rugam recipit, respuatur, maxime cum ab insana imperitia in hoc usque preruptum sit, ut contra sacramentum salutis humane incarnationis Domini nostri Iesu Christi ueritas denegetur, atque antique fidei predicator atque defensor, quia non acquieuit blasphemiis, quas olim sancti Patres nostri in multis hereticis damnauere, subiiciatur iniuriis. In qua utique omnium Domini sacerdotum reuerentia ceditur, et  uniuersa corporis Christi membra pulsantur. Sed quia gloriosum nobis est, quidquid nos pati Deus uoluerit, pro ueritate tolerare, in consortium uos patientie paternis exhortationibus aduocamus, ut per dilectionem uestram, omnibus Deo seruientibus, que scripsimus innotescant, et inimicis Euangelii resistentes, nec pastoris uestri dilectionem, nec unitatem catholice fidei deseratis. Quoniam ea que in Epheso nuper contra iustitiam uel canonum disciplinam per unius hominis impudentiam gesta sunt, nulla catholice fidei ratio rata esse permittit. Data uIII Idus Octobris, Asturio et Protogene consulibus.



LXXXIu.---Item Leonis ad Martinum presbyterum.

 Gratias agimus Deo, et multam fiduciam pie exsultationis accepimus, cum dilectionem tuam et catholicam fraternitatem, ita spiritum fidei uigere cognoscimus, ut cordibus uestris nichil infirmitatis heretica possit inferre tentatio, ad quam diuinitus destruendam, nec defuit,  sollicitudo nostra, nec deerit, donec Omnipotens dextera omnia diaboli arma confringat. Cui ob hoc aliquid audere permittitur, ut a fidelibus Christi gloria maiore uincatur. Sed quid autem difficultatum interuenit, aut morarum, cum equanimitate tolerandum est, quoniam ubi ueritas est magistra, nunquam desunt diuina solatia, fratres karissimi. Quamuis ergo magna locorum interualla nos diuidant, unitate tamen fidei uobiscum sumus, et toto corde Iesum Christum Dominum  nostrum uerum Deum, et uerum hominem confitentes, nulla in uobis detrimenta perpetimur, cum de uestre professionis concordia gloriamur, tantum ut sit, , constantia perseuerans, dicente Apostolo: »uobis enim datum est pro Christo non solum ut in eum credatis, sed etiam ut pro illo patiamini .« Ad quam fortitudinem sanctarum mentium roborandam, fratres nostros atque legatos, quos pro apostolice fidei libertate direximus, et quos dudum apud uos esse confidimus, plurimum credimus profuturos, cum totius actionis nostre didiceretis affectum, et curam uestram atque consilium operi iunxeritis, de qua re non necesse est nunc latius scribere, cum iam per supradictos sufficientes epistolas miserimus, quibus  abundantissime omnis catholica fraternitas instruatur, diuine erit uirtutis et gratie, ut Dei Filius, qui naturam humani generis suam fecit, amplius quam uidemus, aut sapimus, magnum pietatis sue asserat sacramentum, quod impia temeritas sibi quidem fraudauit, sed rectis cordibus non potuit. Data Idus Septembris, ualentiniano et Auennio consulibus.



LXXXu.---Eiusdem ad Martianum Augustum.

Litteras pietatis uestre accepisse me gaudeo, et ad significationem totius prosperitatis pertinere cognosco, cum sermones uestri uos faciant integritate securos. Quantas itaque clementie uestre gratias referamus, non ex uerbis nostris, sed ex beneficiis  uestris, que Ecclesie contulistis, agnoscite, non ambigentes qualem illum retributorem in omnibus habeatis, pro cuius estis tam pia religione sollicitus, et qui uos  ad hoc ut fides catholica ab insidiis inimicorum suorum defenderetur, elegit. Hec a me nunc breuiter per fratris mei Anatolii clericos pietas uestra dignanter accipiat. Pleniora autem de omnibus que ad curam meam pro statu ecclesiarum et concordia pertinent Domini sacerdotum, per legatos nostros scripta direximus. Data Idus Aprilis, Adelphio consule.



LXXXuI.---Cuius supra ad Iulianum episcopum.

Litteras fraternitatis tue per filios nostros Constantinopolitanos clericos nuntias tue salutis accepi, quibus te magnis tribulationibus grauatum fuisse  significas, cum utique non defuerit materia sollicitudini et laboribus, que inter procaces catholice fidei aduersarios inherentem ueritati animum fatigarent, idque, ut scribis, fuerit animo ut per occasionem necessitatis et nobis te et patrie presentares. Quod uero futurum speraueram, ut aptius omnium hereticorum ambages tuo ore cognoscerem. Sed gratias ago Deo, quod ita incolumitas tua et Ecclesie causa perfecit, ut liberum tibi fuerit apud eos interim degere, quorum nobis parabolis consensus innotuit, sicut et fratris Anatholii scripta profitentur, et gesta que apud ipsum coram nostris sunt confecta demonstrant fratribus remeantibus. Ergo predictis salutationibus uicissitudinem reddo; et ut contra falsitatis astutias perseuerantem diligentiam teneas fidenter  exhortor, cum tibi ad hoc et tuus animus et nostra auctoritas suffragetur. Quoniam licet de multis meliora indicata sunt, quod scilicet doleant se deceptos, et damnata perfidia cum auctoribus suis gratiam nostre communionis exposcant, quod nos adeo libenter accepimus, reddituri his hanc quam desiderant communionem, cum promissa compleuerint, quosdam persistere in sua obduratione cognouimus, quos oportet districtius comprimi, si nequeunt benignitate sanari. Ad quam rem nostros post diem uenerabilem dirigemus, qui tecum participato consilio ea que a nobis constituta fuerint exsequantur. Data Idus Aprilis, Adelphio, uiro clarissimo, consule.



LXXXuII.---Leo ad Pulcheriam Augustam.

 Religiosam pietatis uestre sollicitudinem, qua uniuerso mundo, Deo inspirante, consulitis crebrioribus alloquiis incitare presumo, ut operum uestrorum profectum necessaria perfectio subsequatur, ac sicut de statu Constantinopolitane Ecclesie gratulamur, cuius et sacerdos et populus catholice puritatis fidem iam tenere cognoscitur, ita etiam aliorum concors nobiscum sit de uerbi incarnatione confessio. Unde quod facturum me aliis litteris indicaueram Lucensem episcopum, et Basilium presbyterum fratres meos dirigere preparaui, qui dispositiones meas fratris mei Anatolii deuotione sociata secundum eas quas acceperunt regulas exsequantur. Sicut enim predicti episcopi scriptis, et  clericorum eius suggestiones patefactum est, multa sunt, que indulgentius sunt curanda, multa que iustius cercenda, ut in causa tante perturbationis, nec districtio nimis sit aspera, nec remissio parum cauta, cum aliud satisfacientibus, aliud pertinacibus debeatur. Offertur ergo pietati uestre digna materia, que placitam Domino curam sancti cordis exerceat, et precedentium meritorum coronas etiam de presentis erroris abolitione multiplicet. Sicut Nestoriana impietas ita et Eutichiana blasphemia ab omnium est catholicorum eliminanda consortio. Quia tam impium est consubstantialem et consempiternam Patri Filii deitatem etiam ex utero uirginis matris partu editam negare corporeo, quam unam in Dei Filio post incarnationis sacramentum affirmare naturam,  ut scilicet aut humanitas eius refutetur, aut deitas, cum unione utriusque essentie, nec altera sit in alterutram uersa, nec assumpta in assumente finita. Sed et uerbi incommutabilitas, et carnis atque anime ueritas maneant inseparabiliter in unitate persone, quod qui, testificante lege, credentibus patriarchis, annuentibus prophetis, predicante Euangelio, docentibus apostolis, et toto mundo confitente, non credunt, extra sacramentum corporis Christi, extra unitatem sunt nominis Christiani. Quorum sicut ruinam dolemus, ita perfidiam detestamur. Ut autem circa talium personas sincerum seruetur ubique iudicium, et aliud correctis, et aliud pertinacibus rependatur, uestra pietas nostros, qui ab apostolica sede sunt missi, fouere dignetur, eorumque  omnes quas iniunximus adiuuet actiones, que citius ac facilius, auxiliante Domino, que ad uestram gloriam, et ad totius Ecclesie pacem proficiant, exsequantur. De Eutiche autem totius scandali et prauitatis auctore, hoc clementia uestra precipiat, ut ab eo loco qui Constantinopolitane urbi nimis uicinus est, longius transferatur, ne frequentioribus solatiis eorum quos ad impietatem suam traxit, utatur. Monasterio quoque ipsius cui perniciose indigneque presedit, catholicum abbatem iubete preponi, qui illam seruorum Dei congregationem, et a prauo dogmate liberare, et institutis ueritatis possit imbuere. Data Idus Iunii, Adelphio, uiro clarissimo, consule.



LXXXuIII.---Item eiusdem ad Anatolium episcopum.

226 Ad declinandam erroris maculam, qua nonnullos  aut Nestoriana impietas, aut Eutichiana labefactauit insania, laudabilem curam filii nostri Basilius et Ioannes presbyteri, sue estimationis habuerunt, ut inter pugnantia dogmata falsitatis, uera catholice fidei pace gauderent. Si quidem longinquo peregrinationis labore suscepto, sensum cordis sui in apostolica sede patefecere, damnantes utramque heresim, quarum supra fecimus mentionem, et de incarnatione Domini nostri Iesu Christi non aliud recipientes quam quod instruente sancto Spiritu, et didicimus et docemus. Per hos ergo, frater carissime, cum testimonio nostro ad propria reuertentes, dilectioni tue nostra scripta direximus, fidenter orantes ut qui gratia apostolice communionis ornantur.  etiam tuo fauore per omnia se gaudeant adiuuari. Data XIII Kalendas Iulii, Adelphio, uiro clarissimo, consule.



LXXXIX.---Cuius supra ad Martianum Augustum.

Credebamus clementiam uestram id desiderio nostro posse prestare, ut, presenti necessitate respecta differri ad opportunius tempus sacerdotalem synodum iuberetis, ut uocatis de cunctis prouinciis sacerdotibus uere posset esse uniuersale concilium. Sed, quia uos amore catholice fidei congregationem nunc fieri uoluistis, ne deuoto obuiare uiderer arbitrio, fratrem et cepiscopum meum Paschasium de eadem prouincia que uidetur esse securior, euocatum, qui uicem presentie mee possit implere direxi, Bonifacio, fratre nostro  compresbytero sociato, et his quos antea miseramus adiunctis, consortem illis fratrem quoque meum Iulianum addentes episcopum. Quos ea moderatione uniuersa, Domino auxiliante, credimus esse gesturos, ut quecunque in querelam perturbationemque uenerunt ad unitatem pacis et fidei, compressa omni dissensione reuocentur, nec ullum in aliquorum cordibus sacerdotum, uel Nestoriane, uel Eutichiane impietatis uestigium relinquatur, quoniam catholica fides quam instruente nos Spiritu Dei per sanctos Patres a beatis apostolis didicimus, et docemus, neutrum subrepere permittat errorem. Si quid ergo morborum, si quod est uulnerum, quid sincera possit correctione curari, ut ad ueram sanitatem reuocetur, optamus. Que nunc utique non erant dubia, nec  cuiusquam simplicitati deinceps nocitura, si nullis se excusationibus uoluerit obumbrare, cum absolutionem peccati non obtineat, nisi uera confessio. Quia uero quidam de fratribus  contra turbines falsitatis non ualuere catholicam tenere constantiam, predictum fratrem et cepiscopum meum uice mea synodo conuenit presidere, certus quod absque odio et gratia ibidem ab his, quibus hoc commisimus, laboretur, ut cum solius heretice impietatis excidio in omnibus Ecclesiis Dei ueritas regnet et caritas. Data uI Kalendas Iulii, Adelphio uiro clarissimo consule.



XC.---Cuius supra ad Pulcheriam Augustam.

Quamuis nullas nunc litteras tue pietatis acceperim, scribente tamen gloriosissimo principe, non  aliter dignatione ipsius sum gauisus, quam si etiam tue serenitatis redderentur alloquia. Unde consuetudinem me debitam mei officii oportuit custodire, per quam significarem clementie uestre absolute me gaudere, et incessabilibus a Deo precibus postulare, ut uos et Romane reipublice catholice Ecclesie in omni prosperitate conseruet. De uigore autem fidei uestre quod indesinenter Domino sacrificium laudis offertis, quantas Deo gratias agam enarrare non ualeo, quantum principibus temporis nostri non solum potentiam regiam, sed etiam sacerdotalem cognoscimus inesse doctrinam. Iudicante enim fratre meo Iuliano episcopo, peruenerunt ad nos in exemplaribus perceptionum uestrarum saluberrime  sanctiones quibus insanam imperitiam monachorum dignati estis parcendo plectere, et docendo punire, ut si eos ad penitentiam miseratio diuina conuerterit, multis lacrymis, et a nefandis cedibus, et ab hereticorum blasphemiis diluantur. Quod uero piissimus imperator ad omnes episcopos qui Chalcedonensi synodo interfuere, uoluit me scripta dirigere, quibus que illic de fidei sunt regula definita firmarem, libenter impleui, nec fallax quisquam simulatio sententiam meam haberi uellet incertam, cum per Constantinopolitanum episcopum, cui letitiam meam largiter indicaui, in omnium potuerit notitiam peruenire quod scripseram, nisi maluisset meum gaudium tacere quam repulsam sui ambitus publicare, fratri et cepiscopo meo Iuliano cui sollicitudinem meam  in causam fidei delegaui, rogo ut eam fiduciam prebere dignemini qua pietati uestre possit que uniuersali Ecclesie sint profutura suggerere. Data XII Kalendas Aprilis, Opilione uiro clarissimo consule.



XCI.---Ad Maximum Antiochenum episcopum.

Quantum dilectioni tue placeat communis fidei sacratissima unitas, et pacis ecclesiastice tranquilla concordia, litterarum tuarum textus ostendit, quas ad nos filii nostri Martianus presbyter, et Olympius diaconus detulere, eo nobis gratiores quid per ipsas alloquia alterna miscemus, et magis magisque innotescere gratiam Dei, qua fit ut per totum mundum de manifesto catholice ueritatis lumine gaudeatur. Quamuis  quidam adhuc  sicut sermo indicat nuntiorum, tenebras suas diligant, et cum ubique diei splendor exortus sit, etiam nunc cecitatis sue delectentur obscuro, et perdita fide solo et uacuo remanserint nomine Christiani, non habentes intelligentiam, qua errorem ab errore discernant, et blasphemiam Nestorii ab Eutichis impietate distinguant. Nec enim ideo excusabilis uideri aliqua eorum falsitas potest, quia ipsi sunt in sua peruersitate contrarii. Nam cum Nestorium Eutichetis discipuli detestentur, et Eutichen anathematizent Nestorii sectatores, catholicorum iudicio pars utraque damnatur, et ambe simul hereses a corpore Ecclesie resecantur, quia neutra falsitas nobiscum potest habere concordiam. Nec interest quo sacrilegio ab incarnationis Dominice  ueritate discordent, dum id quod prauissime sentiunt, nec auctoritas Euangelii, nec ratio recipiat sacramenti. Et ideo, frater carissime, oportet dilectionem tuam toto corde perspicere, cuius Ecclesie gubernaculis te Dominus uoluerit presidere, et eius meminisse doctrine, quam precipuus apostolorum omnium beatissimus Petrus per totum mundum quidem uniformi predicatione, sed speciali magisterio in Antiochena et Romana urbe fundauit, ut illum in sue glorificationis domicilio preeminentem, ea intelligas reposcere instituta que tradidit, sicut ab ipsa quam confessus est ueritate suscepit. Neque ullo modo sinas in Orientalibus Ecclesiis maximeque in his quas Antiochene sedi sacratissimorum Patrum  Niceni canones deputare ab improbis hereticis Euangelio resultari, et uel Nestorii, uel Eutichetis a quoquam dogma defendi. Quoniam  catholice fidei petra, cuius cognomen beatus apostolus Petrus sumpsit, a Domino nullum recipit ab utraque impietate uestigium, sed euidenter atque perspicue et Nestorium anathematizat, qui uerbi carnisque naturam in beate uirginis coniunctione seiunges, unumque Christum in duos diuidens, aliam deitatis, et aliam humanitatis uoluit esse personam, cum omnino unus idemque sit, qui et secundum sempiternam deitatem de Patre est natus sine tempore, et de matre natus in tempore. Et Eutichen similiter exsecratur, qui in Domino Iesu Christo ueritatem humane carnis euacuans ipsum uerbum in carnem  asserit transformatum, ut nasci, nutriri, perficere, pati, mori, atque sepeliri, et die tertio suscitari, solius fuerit deitatis, que seruilis forme non ueritatem susceperit, sed figuram. Summa itaque uigilantia cautum te esse conuenit, ne quid sibi heretica prauitas audeat uindicare, cum te deceat his sacerdotali auctoritate resistere, nosque sepius de profectu Ecclesiarum tuis relationibus quid agatur instruere. Dignum est enim te apostolice sedis in hac sollicitudine consortem, et ad augendam fiduciam priuilegia tertie sedis agnoscere, in nullo cuiusquam ambitione minuantur, quia tanta apud me est Nicenorum canonum reuerentia, ut ea que sunt a sanctis Patribus constituta, nec permiserim, nec patiar aliqua nouitate uiolari. Et si enim diuersa nonnunquam sunt merita  presulum, tamen iura permanent sedium quibus possunt emuli perturbationem aliquam fortassis inferre, non tamen possunt minuere dignitatem. Unde cum aliquid pro Antiochene Ecclesie priuilegiis dilectio tua agendum esse crediderit propriis litteris studeat explicare, et ut nos consultationi tue absolute et congrue respondere possimus. Nunc autem ad omnia generaliter pronuntiare sufficiat, quod si quid a quoquam contra Nicenorum canonum statuta in quacunque synodo uel tentatum est, uel ad tempus uidetur exortum, nichil preiudicii potest inuiolabilibus inferre decretis, et facilius erit quarumlibet consensionum pactum dissolui quam predictorum canonum regulas ex ulla parte corrumpi. Subrependi enim occasiones non pretermittit ambitio, et quoties ob  incurrentes causas generalis congregatio facta fuerit sacerdotum, difficile est ut cupiditas improborum non aliquid supra mensuram suam moliatur appetere. Sicut etiam de Ephesina synodo, que impium Nestorium cum dogmate suo pertulit, Iuuenalis episcopus ad obtinendum Palestine prouincie principatum credidit se posse sufficere, et insolentes ausus per commentitia scripta firmare, quod sancte memorie Cyrillus Alexandrinus episcopus merito perhorrescens scriptis suis mihi quid predicta cupiditas ausa sit, indicauit, et sollicita pace multum poposcit, ut nulla illicitis conatibus preberetur assensio. Nam cuius epistole ad nos exemplaria direxisti sancte memorie Cyrilli eam in nostro scrinio requisitam nos  authenticam noueris reperisse, hoc tamen proprium diffinitionis mee est, ut quantumlibet numerus sacerdotum amplior aliquid per quorumdam subreptionem decernat, quod illis trecentorum decem et octo constitutionibus inueniatur aduersum, id iustitie consideratione cassetur, quoniam uniuerse pacis tranquillitas non aliter poterit custodiri, nisi sua canonibus reuerentia intemerata seruetur. Si quid sane ab his fratribus, quod ad sanctam synodum uice mea, nisi preter id quod ad causam fidei pertinebat gestum fuisse perhibetur, nullius erit penitus firmitatis, quia ad hoc tantum ab apostolica sede sunt directi, ut excussis heresibus catholice essent fidei defensores. Quidquid enim preter speciales causas synodalium conciliorum ad examen episcopale defertur,  potest aliquam diiudicandi habere rationem, si nichil de eo est a sanctis Patribus apud Niceam definitum. Nam quod ab illorum regulis constitutioneque discordat, apostolice sedis nunquam obtinebit consensum. Quanta uero hoc diligentia custodiatur a nobis exemplaribus eius epistole quam ad Constantinopolitanum episcopum refrenantes ipsius cupiditatem direximus instrueris, quam in omnium fratrum et sacerdotum nostrorum facias notitiam peruenire, ut nouerint pacem ecclesiasticam per concordiam Deo placitam debere seruari. Illud quoque dilectionem tuam conuenit precauere, ut preter eos qui sunt Domini sacerdotes, nullus sibi ius docendi, et predicandi audeat uindicare, siue sit ille monachus, siue sit laicus, qui alicuius scientie nomine  glorietur. Quia et si optandum est, ut omnes Ecclesie filii que recta et sana sunt sapiant, non tamen permittendum est, ut quisquam extra sacerdotalem ordinem constitutus gradum predicatoris assumat, cum in Ecclesia Dei omnia ordinata esse conueniat, ut in uno Christi corpore, et excellentiora membra suum officium impleant, et inferiora superioribus non resultent. Data III Idus Iunii, Opilione uiro clarissimo consule.



227 XCII.---Cuius supra ad Leonem Augustum.

Officiis que ad gratulationem imperii uestri pertinent persolutis, etiam hanc paginam necessarie supplicationis adieci, qua catholice fidei diuinitus preparatum fauoris uestri posco presidium. Nam talia in Alexandrina Ecclesia perpetrata fratris et cepiscopi  mei Anatolii relatione cognoui, ut omnis Christiana religio sentiat se impeti, atque uiolari, nisi uniuersali fidei uestra deuotione prospiciatur, et memorate Ecclesie que antea catholicis fuit clara doctoribus reddatur Christiana libertas, ut cessantibus hereticorum impugnationibus, euangelica doctrina que illic ante Dioscorum uiguit, unita cum totius Ecclesie pace reparetur. Quod opus uirtutibus uestris glorieque conueniens, celerem et Deo placitum habebit effectum, si apud sanctam Chalcedonensem synodum de Domini Christi Incarnatione firmata nulla permiseritis retractatione pulsari. Quia in illo concilio per Spiritum sanctum congregato, plenis atque perfectis diffinitionibus cuncta firmata  sunt, ut nichil ei regule que ex diuina inspiratione prolata est, aut addi possit, aut minui. Hoc autem etiam apud clementie uestre scientiam non ambigimus esse perspicuum, siquidem ut multorum ante relationem comperimus, molitiones hereticorum que contra predicte synodi auctoritatem conabantur assurgere, nichil ex hoc permiseritis audere. Unde quod negandum illis sponte uidistis gloriosum uobis est uniuersali Ecclesie me suspicante concedere, et incommutabiliter perpetueque prestare, ut que secundum Euangelium Christi et predicationis euangelice ueritatem omnibus retro seculis, una fide, unaque intelligentia roborata sunt, nulla ulterius possint actione conuelli. Prout ergo misericordia Dei consilio Spiritus sui mentem uestre pietatis instruxerit,  sancte primitus Alexandrine Ecclesie pacis reparationi consulite, et per catholicos sacerdotes talem prouideri iubete pontificem, in quo et in actuum probitate, et in fidei perfectione nichil possit reprehensibile reperiri, ut omnibus rite compositis, eadem utique seruetur predicatio ueritatis. Data quinto Idus Iunii, Constante et Rufo consulibus.



XCIII.---Eiusdem ad Leonem Augustum.

Licet proxime ad clementiam uestram gemina scripta direxerim, quorum unum debitum salutationis impleret, aliud pro statu Ecclesie supplicaret, tamen occasione que Deo prouidente se prebuit iterari utrumque conuenit. Secundum ergo fiduciam illam quam ex Dei inspiratione uniuersali Ecclesie prestitistis ante cuiusquam preces constituendo quod  maxime ab omnibus fuerat expetendum, non desinimus gratias agere, et prouidentiam Dei in fidei uestre feruore benedicere, qui sancto et catholico spiritu, sicut fratris et cepiscopi mei Anatolii sermone cognoui. Ita hereticorum impudentie restitistis, ut profiteremini totius mundi pacem Chalcedonensis synodi uos esse custodem. Quod cum ex uestre fidei sententia saluberrime definitum sit, quanto studiosius uniuersali Ecclesie est conferendum, ut tranquillitas fidei Christiane etiam uestro prosit imperio, nec improbitas heretica in aliquo suo molimine glorietur. Cuius pertinax insidiosa contentio illico conquiescet si imperiali potestate frenetur. Data Kalendas Septembris, Constantio  et Rufo consulibus.



XCIu.---Item, eiusdem ad eumdem.

Litteras clementie tue plenas uirtute fidei et lumine ueritatis ueneranter accepi, quibus cuperem etiam in eo quod presentiam meam pietas uestra necessarium existimat obedire, ut maiori fructu conspectum uestri splendoris assequerer, sed magis id uobis arbitror placiturum quod eligendum ratio demonstrauit. Nam cum sancto spiritualique studio uniuersam pacem Ecclesie muniatis, nichilque sit conuenientius fidei defendende, quam his que per omnia instruente Spiritu sancto irreprehensibiliter definita sunt inherere, ipsi bene uidebimur statuta conuellere, et auctoritates quas Ecclesia uniuersalis amplexa est ad arbitrium heretice petitionis infringere,  atque ita nullum colligendis Ecclesiis modum ponere, sed data licentia debellandi dilatare magis quam sopire certamina. Unde quia post illas Ephesine synodi impietates, quibus Dioscori scelere fides catholica refutata peruersitas Eutichiana suscepta est, nichil ad confirmationem fidei Christiane utilius potuit ordinari, quam ut predicti facinus sancta synodus Chalcedonensis aboleret, et tanta illic haberetur celestis cura doctrine, ut nichil cuiusquam opinione resideret quod a predicationibus uel propheticis et apostolicis dissonaret, ea scilicet moderatione seruata, ut rebellibus tantum ac pertinacibus ab Ecclesie unitate reiectis, nulli correcto uenia negaretur, quid probabilius, quid religiosius poterit pietas uestra decernere quam ut que non tam humanis  quam diuinis sunt statuta decretis, nullus ultra sinatur impetere, ne uere digni sint Dei munus amittere qui de ueritate ipsius ausi fuerint dubitare. Cum ergo uniuersalis Ecclesia per illius principalis petre edificationem facta sit petra, et primus apostolorum beatissimus Petrus uoce Domini audierit: »Tu es Petrus et super hanc Petram edificabo Ecclesiam meam .« Quis est nisi aut Antichristus, aut diabolus qui pulsare audeat inexpugnabilem ueritatem, qui in malitia sua incoruertibilis perseuerans, per uasa ire et sue apta fallacie falso diligentie nomine dum ueritatem se mentitur inquirere, mendacia desiderat seminare, atque contemnenda et uitanda merito sibi incontinens furor et impietas ceca prescripsit, ut diabolico instructu  quod in sanctam Alexandrinam seuit Ecclesiam, quales essent qui Chalcedonensem synodum retractati cupiunt disceretur, in qua nullo modo accedere potuit, ut a uobis contra sanctam Nicenam synodum sentiretur, quod heretici mentiuntur, qui se fidem Niceni concilii tenere confingunt, in quo sancti et uenerabiles Patres nostri contra Arium congregati, non carnem Domini, sed deitatem filii omousion Patri esse firmauere? In Chalcedonensi autem concilio aduersum Eutichianam impietatem definitum est, de substantia uirginis matris Dominum Iesum Christum sumpsisse nostri corporis ueritatem. Apud Christianissimum principem igitur et inter Christi predicatores digno honore numerandum utor catholice fidei  libertate, et ad consortium te apostolorum ac prophetarum securus exhortor, ut constanter despicias ac repellas eos qui se Christiano nomine priuauere, nec patiaris impios parricidas sacrilega simulatione de fide agere, quos constat a fide deuiare. Cum enim clementiam tuam Dominus tanta sacramenti sui illuminatione ditauerit, debes incunctanter aduertere regiam potestatem tibi non solum ad mundi regimen, sed maxime ad Ecclesie presidium esse collatam, ut ausus nefarios conprimendo, et que bene sunt statuta defendas, et ueram pacem his que sunt turbata restituas, depellendo scilicet peruasores iuris alieni, et antique fidei sedem Alexandrine Ecclesie reformando, ut correctionibus tuis Dei iracundia mitigata, regie antea ciuitati non retribuit  que admissa sunt sed remittat. Constitue ante oculos cordis tui, uenerabilis imperator, omnes qui per totum orbem sunt Domini sacerdotes pro ea tibi fide, in qua totius mundi est redemptio supplicare, in qua re specialius ambiunt, qui apostolice fidei sectatores Alexandrine Ecclesie presidere, agentes apud pietatem tuam ne hereticos homines et merito pro sua peruersitate damnatos, uti sua persuasione patiamini, cum siue impietatem errorum aspicias, siue opus perpetrati furoris attendas, non solum ad sacerdotii honorem admitti nequeant, sed ab ipso Christiano nomine mereantur abscindi. Nam quod exorata pietatis uestre uenia dixerim, quodam contagio splendorem uestre serenitatis offuscant, cum sacrilegi parricide id audeant petere, quod nec innocentes  liceat obtinere. Oblate sunt pietati uestre preces, quarum exempla uestris litteris subdidistis, sed in his que catholicorum sunt deplorantium subscriptio continetur, et quia causa probabilis est, fiducialiter nomina singulorum, et dignitas sui honoris aperitur. In illis autem quas orthodoxo principi heretica porrigere non formidauit obreptio, sub incerto confuse unitatis uocabulo, ideo certum nomen retrahitur, ne non solum paucitas personarum, sed etiam meritum detegatur. Latere enim sibi utile estimat eorum quantitas, quorum est qualitas iudicata, nec incongrue cuius loci homines sunt, profiteri metuunt, qui meruere damnari. In una ergo catholicorum supplicatione continetur, in alia hereticorum commenta panduntur. Hic sacerdotum Domini,  et totius Christiani populi ac monasteriorum defletur euersio, ibi immanium scelerum continuatio demonstratur, ut quod non licuit audiri, liceat dilatari. Nonne perspicuum est quibus pietas uestra succurrere, et quibus debeat obuiare, ne Alexandrina Ecclesia, que semper fuit domus orationis, spelunca nunc sit latronum. Manifestum quippe est per crudelissimam insanissimamque seuitiam, omne illic celestium sacramentorum lumen exstinctum. Intercepta est sacrificii oblatio, defecit chrismatis sanctificatio et parricidalibus manibus impiorum omnia se subtraxere mysteria. Nec ullo modo ambigi potest, quid de his decernendum sit, qui post, nefanda sacrilegia, post sanguinem probatissimi sacerdotis effusum, et concremati corporis cinerem  in contumeliam eris celique dispersum audent sibi ius peruase dignitatis expetere, et apostolice doctrine inuiolabilem fidem ad concilia prouocare. Magnum ergo uobis est, ut diademati uestro de manu Domini etiam fidei addatur corona, et de hostibus Ecclesie triumphetis, quia si laudabile uobis est aduersarum gentium arma conterere, quanta erit gloria ab insanissimo tyranno Alexandrinam Ecclesiam, in cuius contritione omnium Christianorum est iniuria liberare? Ut autem littere mee pietati tue colloquium quasi presentis exhibeant, quidquid de communi fide fueram suggesturus, scriptis prosequentibus insinuandum esse perspexi, ac ne huius epistole pagina in nimiam longitudinem  tenderetur, aliis litteris que assertioni catholice fidei congruunt, comprehendi, ut licet ea que a sede apostolica sunt predicata sufficerent, insidias tamen hereticorum, etiam hec que sunt adiecta reserarent. Sacerdotalem namque et apostolicum tue pietatis animum, etiam hoc malum ad iustitiam ultionis debet accedere, quod Constantinopolitane Ecclesie puritatem pestilenter obscurat, in qua inueniuntur quidam hereticorum clerici sensui consonantes, et intra ipsa catholicorum uiscera, assertionibus suis hereticorum adiuuantes. In quibus deturbandis frater meus Anatholius, cum nimis benigne parcit, segnior inuenitur. Dignamini pro fide uestra etiam Ecclesie istam prestare medicinam, ut tales non solum ab ordine clericatus, sed etiam  ab urbis habitatione pellantur, ne ulterius sanctus Dei populus peruersorum hominum contagio polluatur. Cultores autem pietatis tue Iulianum episcopum et Eutichium presbyterum mea petitione commendo, ut suggestiones eorum pro catholice defensione fidei placide digneris audire, quia uere sunt eiusmodi, ut fidei uestre possint per omnia utiles inueniri. Data Kalendas Nouembris, Constantino et Rufo uiris clarissimis consulibus.



XCu.---Ad Pulcheriam Augustam.

228 Quantum sibi fiducie de fide uestre clementie Ecclesia Dei debeat polliceri, multis probauimus sepe documentis, dum sicut Spiritu sancto docente didicistis, illi per omnia potestatem uestram subiicitis, cuius munere et protectione regnatis. Unde  quia contra integritatem fidei Christiane dissensionem quamdam in Constantinopolitana Ecclesia Eutiche auctore generatam fratris et cepiscopi mei relatione cognoui, ut totius cause speciem synodalium gestorum textus ostenderet, dignum glorie uestre est, ut error qui de imperitia magis quam de uersutia natus est auferatur, priusquam ullas uires de consensu imprudentium pertinacia prauitatis acquirat. Nam quantum Nestorius a ueritate excidit, dum Dominum Iesum Christum de matre uirgine hominem solum asserit natum tantum etiam hic a catholico tramite deuiauit, qui de eadem uirgine editum non nostre credidit esse nature, ut quod formam serui gessit, quod nostri similis fuit atque conformis, quedam nostre carnis fuerit  imago, non ueritas. Nihil autem prodest Dominum nostrum beate Marie uirginis filium hominem dicere, si non illius generis atque seminis homo creditur, cuius in ipso Euangelii exordio predicatur. Unde multum doleo, multumque contristor, quod hic qui ante de humilitatis proposito laudabilis uidebatur, contra unicam spem nostram, patrumque nostrorum, uana et nimis peruersa audet astruere, qui cum uideret insipientie sue sensum catholicis auribus displicere, reuocare se a sua opinione debuerat, ne ita Ecclesie presules commoueret, ut sententiam damnationis exciperet. Quam utique si in suo sensu uoluerit permanere, nullus poterit relaxare. Sedis enim apostolice moderatio hanc temperantiam  seruat, ut et seuerius agat cum obduratis et ueniam cupiat prestare correctis. Quia ergo mihi multa fiducia est de pietatis uestre sincerissima fide, obsecro clementiam uestram, ut sicut sancto studio tuo catholica predicatio semper adiuta est, ita nunc quoque eiusdem libertati faueas. Non enim portiuncula aliqua fidei nostre que minus lucide sit clara pulsatur. Sed hoc imperta resultatio audet incessere, quod Dominus in Ecclesia sua neminem uoluit ignorare. Et ideo pro uestre pietatis consuetudine elaborare dignemini, ut contra singulare sacramentum salutis humane, quod blasphema insipientia protulit, ab omnium animis repellatur, ac si ipse qui in hac tentatione incidit, resipiscat, ita ut quod male senserat propria uoce et subscriptione  condemnet, communioni illi sui ordinis reformetur. Quod etiam fratri et cepiscopo meo Fauiano me clementia uestra cognoscat, et his quos misimus delegasse, ut uenia concedatur, si error aboletur. Ne autem piissimi principis dispositioni que episcopale concilium uoluit congregari, nostra uideretur presentia defuisse, fratres meos Iulianum episcopum, Renatum presbyterum, et filium meum Hilarium diaconum misi, qui uicem presentie mee implere sufficerent. Sed ei qui in errore est melius consuletur, si ibi ubi desipuit, ibidem resipiscat, et ubi damnationem meruit, illic indulgentiam consequatur. Data Idus Iunii, Asturio et Protogene uiris claris. cons.



XCuI.---Ad uniuersos episcopos per Galliam et Hispaniam constitutos.


LEO dilectissimis fratribus uniuersis episcopis catholicis per Galliam et Hispaniam constitutis de Pascha.

Cum in omnibus diuinorum preceptorum regulis exsequendis, sacerdotalem obseruantiam oporteat esse concordem, maxime nobis et principaliter prouidendum est, ne in paschalis festi die uel ignorantia uel presumptio peccatum diuersitatis incurrat. Unde quia tempus sacratissime solemnitatis ita dispositos habet limites suos, ut salutare sacramentum nunc citius, nunc tardius oporteat celebrari, non desinit apostolice sedis sollicitudo prospicere, ne deuotio ecclesiastica aliquo turbetur incerto. Cum igitur in quibusdam ascriptionibus Patrum futurum proxime Pascha Domini ab aliis in  diem quintumdecimum Kalendas Maii, ab aliis in diem octauum Kalendarum earumdem inueniretur ascriptum, tantum me diuersitas ista permouit, ut clementissimo principi Marciano curam de hac re animi mei panderem, ut precipiente ipso ab his qui  habent huius supputationis peritiam, diligentius illi discussa ratione, quereretur quo die posset ueneranda solemnitas rectius celebrari. Quo rescribente, octauo Kalendas Maii definitus est dies. Quia ergo studio unitatis et pacis malui Orientalium definitioni acquiescere, quam in tante festiuitatis obseruantia dissidere, nouerit fraternitas uestra die octauo Kalendarum Maiarum ab omnibus resurrectionem Dominicam celebrandam, et hoc ipsum per uos aliis esse fratribus intimandum, ut diuine pacis consortio, sicut una fide iungimur, ita una solemnitate feriemur.



XCuII.---Ad Samartionem, Carathonem, etc.

Dominis fratribus merito beatissimis in Christo uenerabilibus, Samartioni, Carathoni, Desiderio,  episcopis et presbyteris omnium ecclesiarum que sunt intra prouinciam Thraciam constitute, Leo, uictorius, Eustatius episcopi.

Tanta seculi potestates circa sacerdotalem ordinem reuerentia perualuere, etiam hi quos sub imperiali nomine terris diuina potentia preesse precepit, ut ius distringendorum negotiorum episcopis sanctis, iuxta diualia constituta permiserint. Quod cum et iuris antiqui formulis et illatis frequentius sit et legibus confirmatum, presertim tempore a plerisque inuenimus fuisse calcatum. Nam pretermisso sacerdotali iudicio passim ad examen seculare transire. Quocirca nobis uisum est, ut hanc et sacre legis et nostri ordinis contumeliam et ad presens ulcisceretur plena districtio, et obseruandam  formulam constitueret in futurum. Censemus itaque ut quicunque pretermisso sacerdote ecclesie sue ad disceptationem uenerit secularium, sacris liminibus expulsus a celesti arceatur altario. Neque ullus post hanc definitionem qui communi sedit arbitrio quidquam sibi ultra prescriptum uindicare nitatur. Ita fieri, ut hi qui ante errauere congrua emendatione se corrigant, et qui sub obseruatione clericali celesti probatur seruire officio, ex clero abiiciendum, si pretermisso sacerdotum iudicio secularem adierit potestatem. Quod ideo singulos uniuersosque uolumus agnoscere, ut quod pleno iustitie et iuris ordine constitutum est, effectum totius firmitatis in omnibus clericorum negotiis sortiatur. Sane si clericus laicum pulset,  prius se audiri ab episcopis poscat, tum si petitioni sue laicum uiderit obuiare ex permissu episcopi sui in seculi moderatores disceptatione confligat. Leo episcopus scribit; uictorius episcopus scribit; Eustatius episcopus scribit.





INCIPIUNT DECRETA HILARII PAPAE. 





INCIPIUNT CAPITULA.

     1. Ut canones Niceni uel apostolice sedis decreta custodiantur.
    2. Ut bigami, aut uidue, aut corrupte mariti ad ecclesiasticos gradus non accedant.
    3. Ut penitentes aut inscii litterarum siue defectu  membrorum, aut decisione aliquid minus habentes ad superiorem ordinem non ueniant.
    4. Ut ea que illicite episcopus uel decessor eius ordinauit, ab eo qui superest emendentur.
    5. Ut nullus episcopus, sibi eligat successorem.







[DECRETUM.]

 CAP. I. Flauio Basilico, et Hermineico uiris clarissimis consulibus, sub die decimo sexto Kalendarum Decembrium. In basilica sancte Marie residente uenerabili papa Hilario una cum episcopis, numero quinquaginta, residentibus etiam uniuersis presbyteris, astantibus quoque diaconibus, Hilarius episcopus Ecclesie catholice urbis Rome synodo presidens, dixit: Quoniam religiosus sancto Spiritu congregante conuentus hortatur, ut quedam que pro disciplina ecclesiastica necessaria sunt, cura diligentiore tractemus, si placet, fratres, ea que ad ordinationis tenorem pertinent, iuxta diuine legis precepta, et Nicenorum canonum constituta, iuuante Domino in omne euum mansura solidemus, ut nulli fas sit sine status sui periculo, uel diuinas  constitutiones, uel apostolice sedis decreta temerare, quia nos qui potentissimi sacerdotis administramus officia, talium transgressionum culpa respiciet, si in causis Dei desides fuerimus inuenti, quia meminimus quod timere debemus qualiter comminetur Dominus negligentie sacerdotum. Siquidem reatu maiore delinquit qui potiori honore fruitur, et grauiora facit uitia peccatorum sublimitas dignitatum.

II. Cauendum ergo in primis ne ad sacratos gradus, sicut gestis prioribus ante scriptum est, quisquam qui uxorem uirginem non duxit, aspiret. Repellendi sunt etiam quicunque in secunde uxoris nuptias contra apostolica precepta conuenerunt.

 III. Ut penitentes uel inscii litterarum, aut aliqua membrorum defectu damna perpessi, uel hi qui ex penitentibus sunt, ad sacros ordines aspirare non audeant. Quisque talium consecrator exstiterit factum suum ipse dissoluet.

Iu. Sed quodcunque quis commisit illicite, aut a decessoribus suis inuenit admissum, si proprium periculum uult uitare, damnabit; nos enim in nullo uolumus seueritatem ultionis exercere. Sed qui in causis Dei uel contumacia uel in aliquo decessu deliquerit, aut ipse quod proprius predecessor eius fecit, abolere noluerit in se quidquid in alio non resecauerit, inueniet. Quod ut deinceps possit tenacius custodiri  ut synodali iudicio aditus claudatur illicitis. Ab uniuersis episcopis, et presbyteris acclamatum est. Exaudi, Christe, Hilario uita, dictum est sexies. Hoc confirmamus et docemus, dictum est octies. Hec tenenda sunt, hec seruanda sunt, dictum est quinquies. Doctrine uestre gratias agimus, dictum est quindecies. Ista in perpetuum seruentur rogamus, dictum est quindecies. Ista per sanctum Petrum ut in perpetuum seruentur aptamus, dictum est octies. Hec presumptio nunquam fiat, dictum est decies. Qui hec uiolauerit, in se inueniet. Et facto silentio, Hilarius episcopus dixit:

u. Preterea, fratres, noua et inaudita, sicut ad  nos missis de Hispaniis epistolis sub certa relatione peruenit, in quibusdam locis peruersitatum semina subinde nascuntur. Denique nonnulli episcopatum, qui non nisi meritis precedentibus datur, non diuinum munus, sed hereditarium putant esse compendium. Et credunt sicut res caducas atque mortales, ita sacerdotum uelut legatorio aut testamentario iure posse dimitti. Nam plerique sacerdotes, et in mortis confinio constituti, in locum suum feruntur alios designatis nominibus subrogare, ut, scilicet non legitima exspectatur electio, sed defuncti gratificatio, pro populi habeatur assensu. Quod quam graue sit existimate. Atque ideo, si placet, etiam hanc licentiam generaliter de Ecclesiis auferamus, ne  homini quisquam  putet deberi, quod Dei est. Ut autem quod ad nos perlatum est, ad uestram etiam possit peruenire notitiam, Hispanorum fratrum et cepiscoporum nostrorum scripta legantur. Paulus notarius recitauit. Et statutum est, ne quid ultra huiusmodi a sacerdotibus presumatur.



229 Epistola eiusdem Hilarii pape ad Tarraconenses episcopos.

    1. Ut nullus sine consensu episcopi metropolitani episcopus ordinetur.
    2. Ut nullus episcoporum relicta propria Ecclesia, ad aliam transeat.
    3. Ut Hireneus remotus ab Artimoniensi ad propria reuertatur.
     4. De remouendis episcopis qui illicite ordinati sunt et ne in una Ecclesia duo episcopi habeantur.
    5. De damnatione Hirenei, si ad suam Ecclesiam non reuertitur.


Dilectissimis fratribus ASCANIO et uniuersis episcopis Tarraconensis prouincie, HILARIUS episcopus.

Postquam litteras uestre dilectionis accepimus, quibus presumptiones Siluani episcopi Calagurensium Ecclesie retundi petistis, et rursum Barcinonensium queritis nimis illicita uota firmari honoratorum et possessorum, Tyriasonensium, Castanensium, Calagurtanorum, uirigensium, Triciensium ciuitatis cum scriptionibus diuersorum litteras nobis constat ingestas, per quas id quod de Siluano querela uestra deprompserat, excusabant. Sed reprehensione iustissima  eorum pariter allegatio non carebat, quia preter conscientiam metropolitani fratris et cepiscopi nostri Ascanii nonnullis ciuitatibus ordinatos claruit sacerdotes. Unde quoniam quidquid ab alterutra parte est indicatum omni uidemus peruersitate confusum, temporum necessitate perspecta, hac ratione decernimus ad ueniam pertinere quod gestum est, ut nichil deinceps contra precepta beati apostoli, nichil contra Nicenorum canonum constituta tentetur.

CAP. I. Hoc autem primum iuxta eorumdem Patrum regulas uolumus custodiri, ut nullus preter notitiam atque consensum fratris Ascanii metropolitani aliquatenus consecretur antistes, quia hoc uetus ordo tenuit. Hoc trecentorum decem et octo sanctorum  Patrum definiuit auctoritas, cui quisquis obuias tetenderit manus, eorum se consortio fatetur indignum, quorum preceptionibus resultat.

II. In quorum contumeliam superbo spiritu etiam pars illa contemnitur que ueretur, ne quis relicta Ecclesia sua, ad alteram transire presumat. Quod nimis improbe conniuentibus, et ut doleatur grauius uobis asserentibus, Hireneus episcopus conatur admittere. Quod nostra auctoritate roborare cupitis, quos maxime de rebus illicitis magna indignatione probatis accendi, lectis ergo in conuentu fratrum, quos natalis mei festiuitas congregarat litteris uestris que de ordinandis episcopis secundum statuta canonum uel predecessorum meorum decreta fuerit probata sententia gestorum que pariter direximus tenore  discetis.

III. Unde remoto ab Ecclesia Barcinonensi, atque ad suam remisso Hireneo episcopo, sedatis per sacerdotalem modestiam uoluntatibus, que per ignorantiam ecclesiasticarum legum desiderant. Quod non licet obtinere talem protinus de clero proprio Barcinonensibus episcopus ordinetur, qualem te precipue, frater Ascani, oporteat eligere, et deceat consecrare, ne si aliter forte factum fuerit, non sine obiurgatione, maxime tui nominis retundat nostra preceptio, quod in iniuriam Dei, a quo specialiter sacerdotalium est gratia dignitatum didicerimus admissum. Nec episcopalis honor hereditarium ius putetur, quod nobis sola Dei nostri benignitate confertur.

 Iu. Ordinatos nunc ergo episcopos, qui licet dum te ignorante prouecti sunt cum suis auctoribus meruerint submoueri hac ratione firmamus, si nec uidue maritus fuerit quisquam, nec in secunde coniugio nuptias ac uota conuenerit, sicut et legalia constituta precipiunt, dicendo: Sacerdos uxorem uirginem accipiat, non uiduam, non repudiatam, secundum quod etiam beatus Apostolus magister gentium de his qui fieri desiderant sacerdotes propria institutione non tacuit dicens, unius uxoris uirum cuius tenore sane ita informati esse debetis, fratres karissimi, ut inter cetera que cauenda sunt hec studeatis precipue custodiri, que noscitis ante uniuersa mandari. In quibus etiam perspiciendum est, ne duo simul sint unius Ecclesie sacerdotes, aut litterarum  ignarus, aut carens aliqua parte membrorum, aut etiam ex penitentibus aliquis ad sacrum ministerium prorsus sinatur accedere. Nec tantum putetis petitiones ualere populorum, ut cum his parere cupitis uoluntatem Dei nostri, que nos peccare prohibet deseratis. Cuius indignatio ex hoc grauius commouetur, quia benignitas eius, dum fiunt, illicita per eos qui sunt interpretes placationis offenditur.

u. Ut autem omnia secundum hec que scripsimus corrigantur presentes litteras Traiano subdiacono nostro ueniente direximus. Quod si Hireneus episcopo ad Ecclesiam suam deposito, improbitatis ambitu redire neglexerit, quod ei non iudicio, sed humanitate prestabitur remouendum se ab episcopali  consortio esse cognoscat. Deus incolumes uos custodiat.



Item epistola Hilarii ad Ascanium, de his que sunt scripta superius.

Dilectissimo fratri ASCANIO, HILARIUS episcopus.

Diuine circa nos gratie memores esse debemus, qui nos per dignationis sue misericordiam ob hoc ad fastigium sacerdotale prouexit, ut mandatis ipsius inherentes, et in quadam sacerdotii eius specula constituti prohibeamus illicita, et sequenda doceamus. Unde directis per Traianum subdiaconum nostrum litteris admonemus, ut qui male facta sunt, corrigantur. Et miramur admodum dilectionem tuam Barcinonensium petitiones non solum nulla auctoritate retulisse, uerum etiam directis ad nos litteris, consummationem praui desiderii postulasse adhibendo  in epistolarum proemio concilii mentionem, tanquam culpe minuerentur excessus, per multitudinem imperitorum, cum etiam sub significatione unusquisque sui nominis tecum pariter retulisset, et subscriptiones proprias factas singuli commodassent, dilectionem tamen tuam rei de qua displicet summa tangebat, quia pro loco et honore tibi debito ceteri sacerdotes docendi fuerant, non sequendi. Unde sicut in generalibus litteris indicaui, Hireneus ad propriam reuertatur Ecclesiam, et Barcinonensibus de suo clero protinus consecretur antistes, cui tamen statuta canonum, et apostolica precepta concordent. Et licet hi qui propter notitiam atque consensum tue dilectionis ordinati sunt sacerdotes, cum suis  debuerint auctoribus submoueri, ne quid tamen in tanta necessitate decernamus austerum, eos qui episcopi facti sunt ita uolumus permanere, si apostolicis preceptionibus et statutis sanctorum Patrum non reperiantur obnoxii, ac deinceps nichil quod contra disciplinam ecclesiasticam ueniat, sicut hactenus factum est perpetretur, tue sollicitudinis est, frater carissime, debitam tibi auctoritatem tueri, et illicitis non modo non prebere assensum, sed etiam cuncta que contra regulam facta repereris cercere, atque ante omnia que sola unitate decernimus, Hireneum ad Ecclesiam suam redire compelle. Ad quam sponte potius redire debebit, si a sacerdotali consortio meruit separari, nec unus Ecclesie duo esse permittantur antistites, quod opportunius supradicti  subdiaconi fieri delegamus, instantia quam etiam pro conseruanda Ecclesie disciplina commeare ad Hispanias dispositionis nostre fecit auctoritas. Deus autem incolumem te custodiat, frater carissime.



Epistola Hilarii pape, ad Leontium, ueranum, uicturium, episcopos.

Dilectissimis fratribus uERANO, LEONTIO, uICTURIO, episcopis, HILARIUS papa.

Mouemur ratione iustitie, que licet ab omnibus qui recta sapiunt, debeat custodiri, cum precipue Domini sacerdotibus non est temere negligenda, quorum ceteros informari conuenit institutis. Frater igitur et cepiscopus noster Ingenuus Ebredunensis Alpium maritimarum prouincie  metropolitani semper honore subnixus in preiudicium suum, sicut annexa declarauit quedam nos petente fratre et cepiscopo nostro Auxamio statuisse commemorat, que uniuersis in hac eadem causa defensionibus contrairent. Si quidem relationibus in nostro iudicio recensitis, quas frater et cepiscopus noster ueranus ad sancte memorie decessorem meum cum ceteris prouincie sacerdotibus misit, et apostolice sedis, que tunc directa fuerat patefacta, responsione manifestatum est, nichil postea debuisse tentari, nec ad iniuriam synodalium regularum quidquam per obreptionem, que proxime facta est, oportere constitui. Nam licet ex hoc etiam quod a nobis est elicitum, censeatur infirmum, quia ex ipso insinuatum est, exsequi uoluisse qui meruit,  tamen ne odio uel gratia moueamur, que in causarum disceptationibus esse non debet, ita uestre caritati cognitionem annexe querimonie delegamus, ut nichil aduersum uenerandos canones, nichil contra sancte memorie decessoris mei iudicium ualeat quidquid obreptum nobis esse constiterit. Nolumus namque, fratres karissimi, Ecclesiarum priuilegia que semper sunt seruanda confundi, nec in alterius prouincia sacerdotis alterum ius habere permittimus, quia per hoc non minus in sanctarum traditionum delinquitur sanctiones, quam in iniuriam ipsius Domini prosilitur, cuius exspectatio fructus nostri ministerii non in latitudine regionum, sed in acquisitione ponitur animarum. Habeat itaque pontificium frater et cepiscopus noster Ingenuus  prouincie sue, de cuius dudum ab apostolica sede est illicita cessione culpatus, et custoditis omnibus, que super Ecclesiis Ceruelenensis ciuitatis, uel castelli Nicensis, sicut diximus sancte memorie decessoris mei definiuit auctoritas, nichil Ecclesiarum iuri noceat, quod in alterum memoratorum a predicto fratre ad excludendam cupiditatem, quemadmodum prohibuit ambitionis aliene proxime est episcopus consecratus, sed statute correctionis forma permaneat, ut ad unius antistitis predicta loca regimen reuertantur, que in duos diuidi non decuit sacerdotes. Dominus uos incolumes custodiat, dilectissimi fratres.





Epistola Tarraconensium episcoporum ad Hilarium papam.


Beatissimo et apostolica reuerentia a nobis in Christo colendo pape HILARIO, ASCANIUS et uniuersi episcopi Tarraconensis prouincie. Quoniam curam apostolatus uester prouinciarum suarum sacerdotibus gerat filio nostro illustri uincentio duce prouincie nostre referente cognouimus. Cuius impulsu uotum nostrum in ausu scribendi prona deuotione surrexit. Ergo prouinciales litterario sermone debita coaone uestre obsequia deferentes, his quesumus ut dignatione qua ceteros etiam humilitatem uestram in orationibus uestris, in mente habere dignemini, beatissime, et apostolica reuerentia in Christo a nobis, colende Pater. Illud specialius deprecantes, ut factum nostrum quod tamen uoto pene omnes prouincie  quam exemplo uetustatis in notitiam nostram defertur propensis assertionibus nostris roborare dignemini. Et cum legerent ab uniuersis episcopis et presbyteris exclamatum 230 est. Exaudi, Christe, Hilario uita, dictum est decies. Hec presumptio nunquam fiat, dictum est sexies. Que Dei sunt ab homine dari non possunt, dictum est sexies. Per dominum Petrum rogamus ut in perpetuum seruentur, dictum est sexies. Hec ut reseruentur rogamus.

Hilarius episcopus dixit: Lege. Paulus notarius recitauit. Episcopus uarohiensium ciuitatis, sanctus Nundinarius sortem expleuit conditionis humane. Hic episcopo uenerabili fratri nostro Hireneo quem ipse antea in diecesi sua nobis uolentibus constituerat, relinquens ei quod potuit habere paupertas  supreme uoluntatis arbitrio in locum suum, ut substitueretur optauit. Sed defuncti iudicium in eius meritum non uacillat. Et cum legeret Probus episcopus e confessu surgens dixit: Illud licuit. Hoc non licuit: Successores Deus dat. Auctoritate uestra resistite huic rei per apostolatum uestrum.

Hilarius episcopus dixit: Percurre quod ceperas. Paulus notarius recitauit. Si quidem omnis clerus et plebs eiusdem ciuitatis et optimi et plurimi prouinciales, ut idem eius locum obseruaret a nobis sperauerunt dato consensu. Nos cogitantes defuncti iudicium et probantes eius uitam, et eorum nobilitatem atque multitudinem qui petebant simul et utilitatem Ecclesie memorate optimum duximus, ut  tanto sacerdoti qui ad diuina migrauerat, non minoris meriti substitueretur antistes, presertim cum ecclesia illius municipii in qua ante fuerat ordinatus semper huius ciuitatis Ecclesie fuisse diecesis constet. Ergo suppliciter precamur apostolatum uestrum, ut humilitatis nostre quod iuste a nobis uidetur factum uestra auctoritate firmetis. Iamdudum sane questi fueramus litteris uestris de presumptione Saluini episcopi, et miramur quod nulla epistolatus uestri responsa suscepimus. Nunc hec eadem suggerentes petimus, ut quid super his rebus obseruandum sit apostolicis sermonibus, nos dignemini informare. Et ne forsitan per negligentiam portitoris, aut longinqui itineris difficultatem  humilitatis nostre ad uos scripta non potuerit ex hoc negotio peruenire, etiam suggestionem nostram maluimus iterare. Et subscriptio: Ora pro nobis. Sanctum apostolatum uestrum iugi euo diuina conseruet eternitas nobis omnibus et Ecclesie sue, domine uere noster apostolice papa.





Epistola episcoporum Tarraconensium ad Hilarium papam.

Domino beatissimo et apostolica reuerentia a nobis in Christo colendo pape HILARIO, ASCANIUS et uniuersi episcopi Tarraconensis prouincie.

Etiamsi nulla dictaret necessitas ecclesiastice discipline, expetendum reuera nobis fuerat illud priuilegium sedis uestre, quo susceptis regni clauibus post  resurrectionem Saluatoris per totum orbem beatissimi Petri singularis predicatio uniuersorum illuminatione prospexit. Cuius uicarii principatus sicut eminet, ita metuendus est ab omnibus et amandus. Proinde nos Deum in nobis primitus adorantes, cui sine querela seruitis, ad fidem recurrimus apostolico ore laudatam, inde responsa querentes unde nichil errore, nichil presumptione, sed pontificali totum deliberatione precipitur. Cum hec ita se habeant, est tamen inter nos falsus frater, cuius presumptionem sicut diutius tacere non licuit, ita et loqui futuri iudicii necessitas imperauit. Siluanus quidam episcopus Calagurre, in ultima parte uestre prouincie constitutus, diuinationes sibi indebitas usurpando, humilitatem nostram ad hoc usque perduxit,  ut contra eius uanissimam superstitionem sedis uestre unicum remedium flagitemus. Hic namque iam ante octo aut septem amplius annos postponens Patrum regulas, et uestra instituta despiciens, nullis petentibus populis episcopum ordinauit. Cuius preproperum factum existimantes fraterna et pacifica posse admonitione sanari perfecit in peius. Denique cum contra uetustatem canonum, contra synodi constituta alterius fratris nostri presbyteri spiritu tantum presumptionis accensus, in eodem loco qui illi fuerat destinatus cui inuito et repugnanti imposuerat manus, et qui nostro iam cetui fuerat aggregatus, episcopum fecit. Hinc factum est, ut de eius miserrima temeritate ad nos Cesaraugustane urbis frater noster uniuersa referret, cuius diligentia  et sollicitudo admodum prospexerat, si in aliquo profuisset. Siquidem cunctis in uicinia positis episcopis ne se schismatico adiungerent frequentissime contradixit; sed obstinatione damnabili totum quod erat illicitum, et quod nobis pudor est dicere, non erubuit ille solus committere. Proinde quia his presumptionibus que unitatem diuidunt, que schisma faciunt, uelociter debet occurri, quesumus sedem uestram, ut quid super hanc partem obseruare uelitis apostolicis affatibus instruamur, quatenus fraternitate collecta, prolatis in medium uenerandis synodi constitutis, contra rebellionis spiritum uestra auctoritate subnixi, quod oporteat et de ordinatione et de ordinato fieri intelligere  possimus. Erit profecto uester triumphus apostolatus  uestri temporibus si quod sancti Petri cathedra obtinet catholica audiat Ecclesia, si nouella zizaniorum semina fuerint exstirpata. Et subscriptio. Orantem pro nobis sanctum apostolatum uestrum iugi euo diuina conseruet eternitas. Ut hec emendentur rogamus, dictum sexies. Ut hec recidantur rogamus, dictum septies. Ut disciplina seruetur rogamus, dictum quinquies. Ut canones  custodiantur, rogamus, dictum septies. Ut in presumptionibus uindicetur, rogamus, dictum septies. Ordinatio apostolica illibata seruetur, dictum septies. Exaudi, Christe, Hilario uita, dictum quinquies. Dignus papa, dignus doctor, dictum est octauies. Ut antiquitas seruetur, rogamus, dictum septies. Ut disciplina seruetur rogamus. Hilarius episcopus dixit: Acceptis que recitata sunt de omnibus, nunc, fratres, speciales sententias, Deo uobis inspirante, depromite. Maximius episcopus Ecclesie Tauritanis dixit: In custodiendis omnibus que ad sacras ordinationes pertinent disciplinis, melius sententie mee, professione denuntio, nichil a me unquam eorum que prohibita sunt esse facienda. De reliquis censeo, ut quisquis talia fecerit,  aut detecta in ecclesiis resecare noluerit, nouerit se graues causas apostolice in sedis iudicio redditurum. In quo illi necesse erit subire sententiam. Ingenuus episcopus Ebredunensis dixit: Mihi quoque eadem de omnibus partibus sententia est, qua me ipse constringo, ne quid a me unquam de his que sunt interdicta tentetur, quia noui statum et professionem meam; de ceteris etiam censeo, ut quisquis transgressor exstiterit, sciat se ecclesiastice regule laqueis innodari, et reatum apostolice sedis incurrere. Paulus episcopus Aque uiue dixit: Ego quoque simili me lege constringo. Et de ceteris que transgressores fuerint pariter censeo, nec eis sine periculo sui quidquam tale tentare liceat, quod merito debeat uindicari. Primus episcopus Ecclesie  Atellane dixit: Hoc et ego censeo esse obseruandum. Pallidius episcopus Ecclesie Salpine dixit: Nihil me contra disciplinam ecclesiasticam uel statuta sanctorum canonum facturum esse polliceor. Tyberius episcopus Ecclesie Sabinensis dixit: Profiteor me statuta sedis apostolice in omnibus custodire. Et si in Ecclesia mea clericorum aliquem contra precepta sanctorum canonum deprehendero, aut mulierem duxisse, aut duas habere uxores, ab ecclesiastico officio separare. Ab uniuersis dictum est episcopis: Sententias fratrum omnes sequimur, omnes confirmamus, et obseruandas esse decernimus. Exaudi, Christe, Hilario uita, dictum sexies. Que male admissa sunt, per te corrigantur, dictum octauies. Quod non licet, non fiat, dictum  octauies. Hilarius episcopus Ecclesie urbis Rome synodo presidens dixit: Quoniam presentis definitionis, formam que secundum sanctorum statuta est sententiam, in omnium Ecclesiarum notitiam peruenire decreuimus, ne cuiquam pro sui possit ignoratione licere quod non licet edere, gesta notariorum sollicitudo curabit.





INCIPIUNT DECRETA SIMPLICII PAPAE



Ad Zenonem Spalensem episcopum de commissa uice apostolice sedis.


Dilectissimo fratri Zenoni, Simplicius. Plurimorum  relatu comperimus dilectionem tuam feruore et spiritus sanctitate Ecclesie gubernatorem existere, ut naufragii detrimenta Deo auctore non  sentiat. Talibus idcirco gloriantes iudiciis congruum duximus uicaria sedis nostre te auctoritate fulciri, cuius uigore munitus, apostolice institutionis decreta uel sanctorum terminos Patrum nullo modo transcendi permittas, quoniam digna honoris remuneratione cumulandus es, per quem et in his regionibus diuinitus crescere innotuit cultus, Deus te incolumem custodiat, frater carissime.



Epistola Simplicii pape ad Ioannem Rauennatem episcopum.

Si quis esset intuitus ecclesiastice discipline, uel si quid apud te sacerdotalis modestie teneretur, nunquam plectibiles perpetrarentur excessus, a quibus si nullo te paternarum regularum poteras continere precepto, saltem sancte memorie predecessoris  tui fueras reuocandus exemplo. Qui cum faciendo presbyterum minus deliquisset inuitum, senserat tamen dignum pro tali usurpatione iudicium. Ubi ista didicisti, que in fratrem et cepiscopum nostrum Gregorium, non electione sed inuidia perpetrasti, quem inexcusabili uiolentia pertrahi ad te passus es atque uexari, ut ei honorem tantum non per animi tranquillitatem, sed per amentiam sicut dicendum est irrogares? Neque enim talia potuissent fieri sanitate consilii. Nolumus exaggerare quod gestum est, ne cogamur iudicare quod dignum est. Nam priuilegium meretur amittere, qui permissa sibi abutitur potestate. Sed una nos ratio facit esse sententie mollioris, quam maluimus te fratre et cepiscopo nostro Proiecto referente cognoscere,  non nostris litteris propter opprobrium publicare. Nam scandala, cuius auctor agnosceris, ita moderatio nostra compescuit, ut frater et cepiscopus meus Greg. quem non prouectum constat esse, sed pulsum, nullam causam, sicut petiit, tecum habiturus, Mucirensem gubernet Ecclesiam, et contubernium spiritale quod sortiri non oportebat inuitum, non recuset amplecti. Cui si quid negotii forsitan emerserit, nostrum ex eo uel contra eum petatur examen. Necessitatibus etiam, quas faciente te compellitur sustinere, hac definitione consulimus, ut refuso predio quod ante annum sibi datum esse commemorat, atque ad Ecclesiam Rauennatem reuerso Possessio in Bononiensi triginta solidorum redditus liberorum sine dubitatione tradatur in diem scilicet  uite eius, saluo proprietatis iure Rauennatis Ecclesie, ad quam post predicti obitum reuertetur. Quod si non fuerit nostris partium constitutis quid post transgressionem maneat, contumacem ipse perpendis. Denuntiamus autem, quod si posthac quidquam tale presumpseris, et aliquem, seu episcopum, seu presbyterum, seu diaconum inuitum facere forte credideris, ordinationes tibi Rauennatis Ecclesie uel Emiliensis noueris auferendas. Data III Kalendas Iunii, Seueriano uiro clarissimo consule.



Epistola Simplicii pape ad Florentium, Equitium, et Seuerum, episcopos.

Simplicius episcopus Florentio, Equitio, et Seuero  episcopis. Relatio nos uestre dilectionis instruxit, et gestorum serie intimauit, Gaudentium Aufuniensis Ecclesie sacerdotem contra statuta canonum ac nostra precepta ordinationes illicitas perpetrasse, quarum illi totam penitus auferri precipimus potestatem. Scripsimus enim ad Seuerum fratrem et cepiscopum nostrum, ut si necesse fuerit, ipse in supradicta Ecclesia, consideratis Patrum regulis, hoc fungatur officio, quo ille abusus esse conuictus est, ita ut hi qui illicite ab eo sunt prouecti, ab ecclesiasticis ministeriis sint remoti. Simul etiam de redditibus Ecclesie uel oblatione fidelium quid deceat nescienti nichil licere permittat, sed sola ei ex his quarta portio remittatur; due ecclesiasticis fabricis, et erogationi peregrinorum et pauperum  profuture ab Ouagio presbytero sub periculo sui ordinis ministrentur; ultima inter se clericis pro singulorum meritis diuidatur. At uero ministeria Ecclesie que alienata comperimus reparare presumptor predicti fratris compellatur instantia, cui etiam in hoc specialiter precipimus imminere, ut tres illas portiones quas per triennium dicitur sibi tantummodo uindicasse, restituat. Data XIII Kalendas Decembris, post consulatum Leonis Augusti.



231 Simplicius Acacio.

Dilectissimo fratri Acacio Simplicius. Cogitationum ferias non habemus, nec enim quiescere nos causa permittit, quam si relinquamus, Christo Domino nostro cuius interest, inexcusabiles sumus. Et mirum  est dilectionem tuam tot emensis temporibus, et tot opportunitatibus inde uenientibus, nichil nos de Alexandrina Ecclesia, que tam grauiter quatitur, instruere uoluisse, cum monere te, nec increpatio nostra destiterit, ut participata sollicitudine litteras meas apud Christianissimum principem, presentibus tue dilectionis prosequeris alloquiis, et instituti ueteris memor in orthodoxorum defensionem nobiscum, sicut semper incumberes, ne quisquam nostrum Christiana plebe pereunte reatum deditionis incurrat. Unde hortamur dilectionem tuam, ut opportune atque importune piis auribus insinuare non desinat, quatenus Alexandrine Ecclesie pax optata reddatur, et celeriter uigilantie tue prouentus inducatur. Data uIII Idus Nouemb., Seuerino cons., directa  per Restitutum.





Rescriptum Acacii ad Simplicium urbis Rome archiepiscopum.

Domino sancto patri archiepiscopo Simplicio Acacius. Sollicitudinem omnium Ecclesiarum secundum Apostolum circumferentes nos indesinenter hortamini, quamuis sponte uigilantes ac precurrentes, sed uos diuino zelo sollicitos demonstratis, statum Alexandrine Ecclesie certius requirentes, ut pro paternis canonibus suscipiatis laborem piissimo stillantes sudore pro his, sicut semper est approbatum; sed Christus Deus noster qui diligentibus se in bonum cooperatur, nostris cogitationibus insidens, et unam nobis in his mentem atque eamdem  gloriam esse cognoscens, omnem uictoriam ipse perfecit, consortes nos cum tranquillissimo principe faciens. Et Timotheum quidem decessorem spirantem procellas et ecclesiasticam tranquillitatem, sicut apparuit conturbantem, uite subtraxit humane, dicens ei: Tace et obmutesce: Petrum quoque qui ab Alexandria more similis procelle surrexerat, dissipauit atque in eternam fugam sancto Spiritu flante conuertit, unum ex his qui olim fuerant damnati. Sicut enim in nostris archiuis uel conciliis inuentum est, et de nostris scriniis, si dignamini requirere, poteritis agnoscere que de eodem subsecuta ab Alexandrino episcopo ad Romam alterutrum sint relata. Qui Petrus noctis existens filius, et operum diei lucentium alienus  apparens, omnino tenebras ad latrocinium congruas peragendum earum cooperator inueniens, media  nocte adhuc iacente cadauere illius qui paternos canones subuertertat insepulto, subripuit in sedem, sicut ipse arbitratus est uno et solo presente et eo qui consors illius insistebat insanie, qui nusquam penitus omnino postea comparuit. Timotheus autem qui Dauidice mansuetudinis exemplo subditur et usque in finem patiens, atque potestati proprie restitutus a Christo proprie sedis honore letatur, et spiritualium filiorum uoces accipiens, gratiam curationis exspectat, multiplicato in se honore a Christo principe sacerdotum, propter quem et tolerantie coronam sibimet religauit. Attentius igitur oret uestra beatitudo pro Christianissimo imperatore et pro nobis ipsis. Uniuersam fraternitatem que uobiscum est in Christo, ego et  qui mecum sunt, salutamus. Et alia manu: In Domino ora pro nobis, iustissime pater.





INCIPIUNT DECRETA FELICIS PAPAE.



Ad Siculos episcopos.

    1. De his qui baptizati doluerunt, et postea penitere noluerunt.
    2. De presbyteris uel diaconibus qui in lapsu hereticorum se baptismati dederunt.
    3. De his qui se rebaptizandos impie dederunt.
    4. De his qui per ignorantiam etatis rebaptizati sunt.
     5. De his qui ab hereticis baptizati, aut rebaptizati sunt, ut ad ecclesiasticam militiam non perueniant.
    6. De penitentibus ut ab aliis episcopis non suscipiantur.


Flauio, Betio, uiris clarissimis consulibus, sub die III Iduum Martiarum, in basilica Constantiniani, residente uenerabili uiro papa Felice, una cum quadraginta episcopis considentibus uniuersis presbyteris, astantibus etiam diaconibus, Felix episcopus Ecclesie catholice urbis Rome synodo presidens, dixit: Communis dolor et generalis est gemitus quod intra Africam rebaptizatos, etiam episcopos, presbyteros, diaconosque cognouimus. Que res sine dubio ad nostre quoque peruenit normam sanctitatis,  de quo quid obseruari debeat, ordinare nos conuenit. Proinde ut manifesta sit super hoc nostra sententia, que nobis sunt uisa, recitentur. Astasius diaconus recitauit.

Dilectissimis in Christo Iesu fratribus uniuersis episcopis per diuersas prouincias constitutis. Qualiter in Africanis regionibus astutia diaboli seuierit in populum Christianum atque id multiplici deceptione proruperit, ut non modo uulgus incautum, sed ipsos in mortis profunda demerserit sacerdotes, nullus orbis non gemuit, nulla terra nesciuit. Unde in grandi merore positi dissimulare non possumus pereuntium atque a nobis exigendarum discrimen animarum. Quapropter competens adhibenda talibus medicina uulneribus, ne immatura  curandi facilitas mortifera capitis peste nichil prosit: sed segnius tracta pernicies reatu non legitime curationis inuoluat pariter saucios et medentes.

CAP. I. In primis itaque uenientis ad uos et reme dium postulantis sollicite discutienda est professio, et persona decepti, ut medela possit congruens exhiberi. Et qui satisfacturus Deo per penitentiam se  rebaptizatum legitime doluerit, utrum ad hoc facinus occurrerit an impulsus accesserit requiratur sciens quod se decipiat ipse qui fallit, nichilque per nostram facilitatem tribunalis excelsi iudicio derogari, cui illa sunt rata, que pia, que uera, que iusta sunt, et aliter necessitatis, aliter tractanda est ratio uoluntatis. Deterior est autem causa illius, qui forte pretio sollicitatus est, ut periret. Nihil enim intentatum reliquit inimicus, cui, ne de sua liceat gaudere captura, succurrendum est irretitis, et conterendus est uenantis laqueus, ut infucatum lamentantibus lapsum tam iustitie moderatione, quam compunctione pietatis ad aulam quam reliquerant sit regressus, nec pudeat forsitan, aut pigeat indictis ieiuniorum gemituumque temporibus  obedire, aut aliis obseruantie salubrioris obtemperare preceptis, quia humilibus datur gratia, non superbis. Sit ergo ruine sue dolore prostratus quisquis in Christo fieri querit electus, et per dispositionis nostre mysterium, quod uestram sequi conuenit caritatem, nec alicui fas est uel uelle uel posse transcendere causas eius, qui contra apostolicam doctrinam ad iterationem se baptismatis nimis infaustam dedit, uel eius qui aliquibus argumentis excusandum callide proprium putauerit esse consensum. Sacerdotali uigore et humanitate in eis fides, que nisi est una iam nulla est, adiutorio Domini iudicis ad salutem, sine nostre operationis offensione reparetur, quia cum peccatoris a nobis satisfactio protrahatur, non preter laudem nostram  atque letitiam mens eius ad ueniam purgatior inuenitur. Et ideo memineritis hanc super his nos habere sententiam, ut, seruata discretione peccantium, non eadem cuncti qui lapsi sunt lance pensentur, quoniam maioris castigationis exigendus est usura, cui domus Domini commissa fuerit disciplina.

II. Ut ergo ab Ecclesie summitatibus inchemus, eos quos episcopos, presbyteros uel diaconos fuisse constiterit, et se optantes forsitan, seu coactos lauacri illius unici salutarisque claruerit fecisse iacturam, et Christum quem non solum dono regenerationis, uerum etiam gratiam precepti honoris induerant exuisse cum constet, neminem ad secundam tinctionem uenire potuisse, nisi se palam Christianum negauerit, et professus fuerit se esse  paganum. Quod cum generaliter sit in omnibus exsecrandum, multo magis in episcopis, presbyteris, diaconibus auditum saltem dictoque probatur horrendum. Sed quia idem Dominus atque Saluator clementissimus est et neminem uult perire, usque ad exitus sui diem in penitentia si resipiscunt iacere conueniet, nec orationi non modo fidelium, sed nec catechumenorum omnimodis interesse. Quibus communio laica in morte redhibenda est. Quam rem diligentius explorare uel facere probatissimi sacerdotis cura debebit.

III. De clericis autem et monachis, aut puellis Dei, aut secularibus, precipimus, hunc tenorem quem Nicena synodus circa eos qui lapsi sunt uel fuerint seruandum esse constituit, ut scilicet  qui nulla necessitate, nullius rei timore aut periculo, se ut rebaptizentur hereticis impie dederunt, si tamen eos ex corde peniteat, tribus annis inter audientes sint. Septem autem annis subiaceant inter penitentes manibus sacerdotum, duobus autem oblationes modis omnibus non sinantur offerre, sed tantummodo secularibus in oratione socientur. Nec confundatur Deo colla submittere, qui non eum timuit abnegare. Quod si utpote mortales intra metas prescripti temporis ceperit uite finis urgere, subueniendum est imploranti, et seu ab episcopo qui penitentiam dederit, seu ab alio qui tamen datam esse probauerit, aut similiter presbytero uiaticum abeunti de seculo non negetur.

 Iu. Pueris autem quibus quod adhuc imberbes sunt a pubertate uocabulum est, seu clericis siue laicis etiam similibus puellis, quibus ignorantia suffragatur etatis, aliquandiu sub manus impositione detentis reddenda communio est, nec eorum exspectanda penitentia, quos excipit a cercitione censura. Quod est a nobis prouide constitutum, ne hi quibus in terreni labe contagii plus minusue restat ad uitam, dum adhuc in penitentia sunt, penitenda committant. Quod si ante prefinitum penitentie tempus despectus a medicis, aut euidentibus mortis pressus indiciis recepta quisquam communionis gratia conualescat, seruemus in eo quod Niceni canones ordinauerunt, ut habeatur inter  eos qui oratione sola communicant, donec impleatur spatium temporis eidem prestitutum. Nec catechumenos nostros, qui sub tali professione baptizati sunt pretermittimus, quia non est causa dissimilis: sicut iidem sancti canones ordinauerunt eius qui quolibet modo Christum quem semel confessus abiurarit. Tribus annis inter audientes sint, et postea cum catechumenis permittantur orare, per manus impositionem communionis catholice gratiam percepturi, exceptis sane tantummodo episcopis, presbyteris et diaconibus quos solo mortis sue tempore reconciliandos esse iam duximus. Ceteros, id est seu clericos, siue monachos, seu laicos utriusque sexus personas, quos uiolentia periculis coactos iterationem baptismatis subisse constiterit,  uel qui aliquo commento huius se facinoris piaculo dixerint non teneri, his penitentiam per triennium durare decreuimus, et per manus impositionem ad societatem recipi eos sacramenti

u. Illo per omnia custodito, ne ex eis unquam qui in qualibet etate alibi quam in Ecclesia catholica, aut 232 baptizati, aut rebaptizati sunt, ad ecclesiasticam militiam prorsus permittantur accedere. Quibus satis esse debet, quod in catholicorum numero sunt recepti, quoniam de suo ordine et communione uidebitur ferre iudicium, quisquis hoc uiolauerit antistitum, uel qui non remouerit eum quem ex eis ad ministerium clericale obrepsisse cognouerit.

uI. Curandum uero maxime et omni cautela est  prouidendum, ne quis fratrum cepiscoporumque nostrorum, aut etiam presbyterorum in alterius ciuitate uel diecesi penitentem, uel sub manu positum sacerdotis, aut eum qui reconciliatum se esse dixerit, sine episcopi uel presbyteri testimonio, et litteris, aut in parochia presbyter, aut episcopus in ciuitate suscipiat. Quod si aliqua dissimulatione negligitur, culpa tangit etiam clerum qui in locis in quibus hoc minus curatum fuerit, commoratur. His itaque rite dispositis et Ecclesiarum uestrarum ad notitiam nostra deliberatione perlatis, parere uos conuenit quibus licet ad animarum reparationem nichil deesse uideatur, tamen si cui noui aliquid et quod preterire nos potuit, fuerit reuelatum, secundum beatum apostolum Paulum, tacente priore fideliter insinuet,  quia Spiritus ubi uult spirat, maxime cum sua causa tractatur, nec nos pigebit audire. Et si que sunt omissa, non arroganter abnuere, sed rationabiliter ordinare. Deus custodiat uos, dilectissimi fratres. Data Idus Martii, Diuanio et Sinidio Iu cc. consulibus.



Epistola eiusdem ad Acacium Constantinopolitanum episcopum, qua eum condemnat propter Euthycianorum communionem.

FELIX episcopus sancte Ecclesie catholice urbis Rome ACACIO.

Multarum transgressionum reperiris obnoxius, et in uenerabilis concilii Niceni contumelia sepe uersatus, alienarum tibi prouinciarum iura temerarie  uindicasti, hereticos et peruasores, atque ab hereticis ordinatos, et quos ipse damnaueras, atque ab apostolica sede petisti damnari, non modo communioni tue recipiendos putasti, uerum etiam aliis Ecclesiis, quod nec de catholicis fieri poterat, presidere fecisti, atque etiam honoribus quod non merebantur, auxisti. Testatur hoc Ioannes, quem a catholicis Apamie non receptum, pulsumque de Antiochia. Tyriis prefecisti, et Humerius tunc de diacono eiectus atque Christiani nominis appellatione priuatus, a te etiam in presbyterii prouectus officium; et quasi hec minora tibi uiderentur, in ipsam doctrine apostolice ueritatem ausus tuos et superbiam tetendisti, ut Petrus quem damnatum a sancte memorie decessore meo ipse retuleras, sicut  testantur annexa, beati Euangeliste sedem te iubente rursus inuaderet, et fugatis orthodoxis episcopis, et clericis suis procul dubio similes ordinaret, pulsoque eo qui illic fuerat regulariter constitutus, captiuam teneret Ecclesiam. Cuius tibi adeo grata persona est, et ministerium eius acceptum, ut episcopos et clericos plurimos orthodoxos tunc Constantinopolim uenientes detegaris affligere, et apocrisiarios eius confouere, atque anathematizantem eumdem Petrum Chalcedonensis decreta concilii, et uiolantem sancte memorie Timothei sepulturam, sicut ad nos certiores nunc quoque nuntii detulerunt, per Messenum et uitalem crederes excusandum, nec eum laudare desineres, et multis efferre preconiis, ita ut damnationem ipsius quam ante retuleras,  ueram non fuisse iactares. Tantum autem perseueras in hominis defensione peruersi, ut quondam episcopos, nunc uero honore et communione priuatos, uitalem atque Messenum, quos ad eius expulsionem specialiter miseramus, sublatos custodie passus fueris mancipari, et ad processionem que tibi cum hereticis habetur, exinde productos, sicut eorum professionibus patefactum est ad hereticorum tuamque communionem contempta, que uel gentium iure seruari debuit, legatione pertraheres, premiisque corrumperes, et in lesionem beati Petri apostoli, a cuius sede profecti fuerant, non solum inefficaces redire faceres, sed etiam impugnatores omnium que fuerant mandata monstrares. In quorum  deceptionem tuam nequitiam prodidisti, et a libello fratris et cepiscopi mei Ioannis, qui te grauissimis  obiectionibus impetiuit, in apostolica secundum canones respondere diffidens, abiecta firmasti; Felicem quoque defensorem fidelissimum nobis necessitate faciente seruis subsecutum indignum tuis censuisti oculis. Eos quoque tecum litteris communicare testatus quos constat hereticos. Quid enim sunt aliud qui post obitum sancte memorie Timothei ad Ecclesiam sub Petro redeunt, uel qui se ex catholica eidem tradiderunt, nisi quod Petrus qui ab uniuersa Ecclesia, atque a te fuerat iudicatus? Habe ergo cum his quos libenter amplecteris portionem, et sententia presenti quam per tue tibi direximus Ecclesie defensorem, sacerdotali honore et communione catholica, necnon etiam a fidelium numero segregatus, sublatum tibi nomen et munus ministerii  sacerdotalis agnosce sancti Spiritus iudicio, et apostolica per nos auctoritate damnatus, nec iam anathematis uinculis eruendus.



Felix papa Zenoni.

Dilectissimo fratri Zenoni Felix episcopus. Filius meus, uir clarissimus Terentianus ad Italiam dudum ueniens dilectionis tue singularis exstitit predicator talemque te esse uulgauit, qui ita Christi gratia redundares, ut inter mundi turbines gubernator Ecclesie precipuus appareres. Quapropter, frater carissime, cum ad prouinciam commearet, seduleque deposceret nostras ad dilectionem tuam litteras destinare, gratanter annuimus, quia et dignum Deo sermone complecti cuperemus antistitem, et per eum maxime uellemus id fieri cuius nobis fuerat  laudibus intimatus. Quamuis ergo sanctis operibus ex omni parte predictam fraternitatem tuam uir prefatus astruxerit, multumque fiducie de tua beneuolentia teneret, tamen equum est, ut quod desiderabat magnopere consequatur, quatenus qui tuis olim gratus est animis, contemplatione nostri reddatur acceptior, simulque materna et sacerdotali consolatione foueatur, peregrinationisque presidium pastorali pietate reperiat, ut uestre dignitatis affectu appareat apud sinceritatem uestram, nostram quoque, non minimum salutaris ualuisse colloquium, Deus te incolumen custodiat, frater carissime. Celius felix episcopus sancte Ecclesie catholice urbis Rome subscripsi. Data u Kalendarum Augusti,  uenantio II consule. Simul septem et sexaginta episcopi absque papa subscripserunt.





EPISTOLAE GELASII PAPAE. 



Epistola Gelasii pape ad episcopos per Lucaniam et Brutios et Siciliam constitutos.

    1. De institutis ecclesiasticis moderate pro temporum qualitate dispositis.
    2. Ut ubi nulla perurget necessitas, constituta Patrum inuiolata seruentur.
    3. Ut cum defuerint clerici, de monachis eligantur.
     4. Ut si de laicis eligantur ad clerum, quantum temporis obseruatur
    5. De bigamis aliisque personis que ad ministerium clericatus nullatenus applicantur.
    6. Ut sine preceptione pape noue basilice non dedicentur.
    7. Ut nulla pretia de baptizandis consignandisque fidelibus exigantur.
     8. De presbyteris, ut nichil de his que episcoporum sunt presumant.
    9. Ut diaconos mensuram propriam iuxta Patrum decreta custodiant.
    10. Quod diaconi in presbyterio residere non possint.
    11. Quod apostolica sedes paternos canones pio studio deuotoque custodiat.
    12. Ut preter paschale tempus et Pentecosten, nemo baptizare presumat, nisi eos tamen quos egritudo extrema compulerit.
    13. De presbyterorum et diaconum ordinationibus certis celebrandis temporibus.
    14. De uirginibus sacris quando uelentur.
    15. Ut uidue non uelentur.
     16. Ut serui sub obtentu religionis non suscipiantur in clerum uel in monasterium.
    17. Ut clerici nullas negotiationes inhonestas et turpia lucra sectentur.
    18. Ut nemo illitteratus, uel aliqua parte corporis imminutus, ad clerum promoueatur.
    19. De his qui seipsos abscindunt.
    20. De criminosis ut ad clerum non promoueantur.
    21. Quod demoniis aliisque passionibus irretitis ministeria sancta tractare non liceat.
    22. Quod hi qui sacris uirginibus se sociant, et federa incesta commiscent communicare non possint, nisi publicam penitentiam gesserint.
    23. Quod uidue, ut supra dictum est, non uelentur,  sed si professam continentiam proposito mutato calcauerint, ipse pro se rationem reddant.
    24. Quod secunda coniugia secularibus non negentur, quibus tamen ad clerum minime uenire conceditur.
    25. Ut si quis susceperit Ecclesie proprie desertorem, et in aliqua prouexerit dignitate, utrique subiaceant sententie quam canones prefixerunt.
    26. De laicis uel monachis, qui per premium ordinantur, ut dantem et accipientem Simonis Magi crimen inuoluat.
    27. Ut nulla basilica sub defunctorum constituta nomine dedicetur.
    28. De feminis ut sacris altaribus non ministrent,  uel aliquid ex his que uirorum sunt officiis deputata presumant.
    29. De redditibus Ecclesie uel oblationibus fidelium quod in quatuor portiones fieri debeant.
    30. Ut episcopus, presbyter et diaconus, qui contra hec statuta fecerit sui honoris periculum sit subiturus.


CAP. I. Dilectissimis fratribus uniuersis episcopis per Lucaniam, Brutios et Siciliam constitutis. GELASIUS.

Necessaria rerum dispositione perstringimur, et apostolice sedis moderamine conuenimur, sic canonum paternorum decreta librare, et retro presulum decessorumque nostrorum precepta metiri, ut que presentium necessitas temporum restaurandis Ecclesiis relaxanda deposcit, adhibita consideratione  diligenti, quantum potest fieri, temperemus, quo nec in totam formam ueterum uideamur excedere regularum, et reparandis militie clericalis officiis que per diuersas Italie partes, ita belli famisque consumpsit incursio, ut in multis Ecclesiis sicut fratris et cepiscopi nostri Ioannis Rauanensis Ecclesie sacerdotis frequenti relatione comperimus, usquequaque deficiente seruitio ministrorum, nisi remittendo paulisper ecclesiasticis promotionibus antiquitus interualla prefixa remaneant, sine quibus administrari nequeunt sacris ordinibus Ecclesie funditus destitute; atque in plurimis locis per inopiam competentis auxilii salutare subsidium redimendarum desit animarum, nosque magno reatu si tanto coarctante periculo non aliquatenus consulamus  innecti.

II. Priscis igitur pro sua reuerentia manentibus constitutis, que ubi nulla uel rerum uel temporum perurget angustia, regulariter conuenit custodiri, eatenus Ecclesiis que uel cunctis sunt priuate ministris uel sufficientibus usque adeo despoliate seruitiis, ut plebibus ad se pertinentibus 233 diuina munera supplere non ualeant, tam instituendi quam prouidendi clericalis obsequii sic spatia dispensanda concedimus.

III. Ut si quis etiam de religioso proposito et disciplinis monasterialibus eruditus, ad clericale munus accedat, imprimis eius uita preteritis acta temporibus inquiratur, si nullo graui facinore probatur infectus, si secundam non habuit fortasse uxorem, nec a marito  reiectam sortitus ostenditur, si penitentiam publicam non gessit, nec ulla parte corporis uitiatus apparet, si seruilis aut originarie non est conditionis obnoxius, si curie etiam probatur nexibus absolutus, si assecutus est litteras sine quibus uix fortassis ostiarium possit implere. Et si is in omnibus que sunt predicta fulcitur, continuo lector uel notarius, aut certe defensor effectus post tres menses existat acolythus. Maxime si huic etas etiam suffragatur, sexto mense subdiaconi nomen accipiat. Ac si modeste conuersationis honesteque uoluntatis existit, nono mense diaconus, completoque anno fit presbyter. Cui tamen, quod annorum interstitia fuerant collatura, sancti propositi sponte suscepta docetur prestitisse  deuotio.

Iu. Si uero laicus quispiam ecclesiasticis est aggregandus officiis, tanto sollicitius in singulis que superius comprehensa sunt, huiusmodi decet examinare personam, quantum inter mundanam religiosamque uitam constat esse discriminis, quia utique conuenientia Ecclesie ministeria reparanda sunt, non inconuenientibus meritis ingerenda, tantoque magis quod sacris aptum possit esse seruitiis in eorum querendum est institutis, quantum de tempore quo fuerant hec assequenda decerpitur, ut morum habere doceatur hoc probitas, quod prolixior consuetudo non contulit, nec per occasionem supplende penurie clericalis uitia potius diuinis cultibus intulisse, non legitime familie computemur procurasse  compendia. Quorum promotionibus super anni metas sex menses nichilominus subrogamus, quoniam, sicut dictum est, distare conuenit inter personam diuino cultui deditam, et de laicorum conuersatione uenientem. Que tamen eatenus indulgenda credidimus, ut illis Ecclesiis quibus infestatione bellorum uel nulla penitus uel exigua remanserunt ministeria renouentur, quatenus his Deo propitio restitutis, in ecclesiasticis gradibus subrogandis canonum paternorum uetus forma seruetur. Nec contra eos ulla ratione preualeat, quod pro accidentis remedio defectus prouidetur, non aduersus scita maiorum noua lege proponitur: ceteris Ecclesiis ab hac occasione cessantibus, quas non simili clade uastatas pristinam faciendis ordinationibus conuenit tenere sententiam.  Quo magis hac opportunitate commoniti obseruantiam uenerandorum canonum propensius delegamus, singulorum graduum conscientias admonentes, ne in illicitos prorumpere moliantur excessus.

u. Nec fas esse confidat quisquis pontificum bigamos, aut coniugia sortientes ab aliis derelicta, siue quoslibet post penitentiam uel sine litteris, uel corpore uitiatos, uel conditionarios, aut curie publicarumque rerum nexibus implicatos, aut passim nulla temporis congruentis exspectatione discussos, diuinis seruituros applicare ministeriis, neque pro suo libitu iura studeant aliena peruadere, absque sedis apostolice iusta dispositione mandante.

uI. Basilicas nouiter institutas non petitis ex more preceptionibus dedicare nemo audeat, nec ambiant  sibimet episcopi uindicare clericos potestatis alie.

uII. Baptizandis consignandisque fidelibus pretia nulla prefigantur, nec illationibus quibuslibet impositis exagitare cupiant renascentes, quoniam que gratis accipimus, gratis dare mandamur, et ideo nichil a predictis prorsus exigere moliantur, quo uel paupertate cogente deterriti, uel indignatione reuocati, redemptionis causas sue audire despiciant; certum habentes quod qui prohibita deprehensi fuerint admisisse, uel commissa non potius sua sponte correxerint, periculum subituri proprii sint honoris.

uIII. Nec minus etiam presbyteros ultra modum suum tendere prohibemus, nec episcopali fastigio indebita sibimet audacter assumere, non conficiendi chrismatis, non consignationis pontificalis adhibende  sibimet accipere facultatem, non presente quolibet antistite, nisi fortasse iubeantur, uel orationis, uel actionis sacre suppetere sibi presumant esse licentiam, neque sub eius aspectu, nisi iubeantur, aut sedere presumant, aut ueneranda tractare mysteria; nec sibi meminerint ulla ratione concedi, sine summo pontifice subdiaconum, aut acolythum ius habere faciendi, nec prorsus id dubitent, si quidquam ad episcopale ministerium specialiter pertinens suo motu putauerint exsequendum, continuo se presbyterii dignitate, et sacra communione priuari. Quod fieri necesse est censeamus, si eorum presule deferente huiusmodi fuerit preuaricatio comprobata, nec ipso eorum episcopo a culpa conniuentie, et ultione uacaturo  si immoderata facientes dissimulauerit uindicare.

IX. Diaconos quoque propriam constitutionis seruare mensuram, nec ultra tenorem paternis canonibus deputatum quidpiam tentare, nichil eorum suo ministerio permittimus applicare que primis ordinibus proprie decreuit antiquitas. Absque episcopo uel presbytero baptizare non presumantur, nisi predictis fortassis officiis longius constitutis necessitas extrema compellat. Quod et laicis Christianis facere plerumque conceditur.

X. Eos non in presbyterio insidere cum diuina celebrantur, uel ecclesiasticus habetur quicunque tractatus. Sacri corporis prerogationem sub conspectu pontificis seu presbyteri, nisi his absentibus ius  non habeant exercendi. Cum enim decreta uenerabilium sanctionum nos quoque magnopere custodire nitamur, ac sine eorum dispendio etiam illa que pro alicuius utilitatis fortasse compendio uideantur laxanda cedamus.

XI. Cumque nobis contra salutarium reuerentiam regularum cupiamus temere nichil licere, et cum sedes apostolica superior his omnibus, fauente Domino, que paternis canonibus sunt prefixa, pio deuotoque animo studeat tenere proposito, satis indignum est quemquam uel pontificum uel ordinum subsequentium hanc obseruantiam refutare, quam beati Petri sedem et sequi uideat et docere, satisque conueniens sit, ut totum corpus Ecclesie in hac sibimet obseruatione concordet, quam illic uigere conspiciat, ubi  Dominus Ecclesie totius posuit principatum dicente Scriptura: »Ordinate in me caritatem .« Et iterum: »Omnia certo ordine fiant .« Atque iterum Psalmista predicante: »Circumdate Sion et complectimini eam narrate in turribus eius. Ponite corda uestra in uirtute eius, et distribuite domos eius, ut enarretis in progenie altera, quoniam hic est Deus noster in eternum, et ipse reget nos in secula .« Hic procul dubio qui in ecclesiasticarum narratur altitudine dignitatum, et in cuius uirtute bonis operibus corda ponenda sunt, gradibus utique distributis, cunctis Deus noster et rector populi predicandus est Christianis, ubi nemo sibimet aliquo iam existimet imminutum, cum et uniuscuiusque gradus profectione nil deperit, et conuenienter  retinendo, quod celesti dispensatione donatum est, pariter nobis, et cognoscibilem Deum fieri tribuit esse et rectorem. Nam et si quid indulgetur de temporum quantitate moribus aggregata strenuitate pensatur: si uite etiam proposito continetur, quod pro relata fuerit etate curandum, dummodo illa nullatenus dissimulata subrepant, quorum quodlibet, si inesse claruerit, merito clericalibus infulis reprobabilem conuincat esse personam. Etsi illa nonnunquam sinenda sunt, que, si ceterorum constet tegritas, sola nocere non ualeant; illa tamen sunt magnopere precauenda, que recipi nisi manifesta decoloratione non possint. Ac si ea ipsa que nullo detrimento aliquoties indulgenda creduntur, uel rerum  temporumque cogit intuitus, uel accelerate prouisionis respectus excusat: quanto magis illa nullatenus mutilanda sunt que nec ulla necessitas, nec ecclesiastica prorsus extorquet utilitas?

XII. Baptizandi sibi quispiam passim quocunque tempore nullam credat inesse fiduciam. Preter paschale festum et Pentecostes uenerabile sacramentum, excepto duntaxat grauissimi languoris incursu, in quo uerendum est ne, morbi crescente periculo, sine remedio salutari fortassis egrotans, exitio preuentus abscedat.

XIII. Ordinationes etiam presbyterorum, et diaconorum nisi certis temporibus et diebus exercere non debeant. Id est quarti mensis ieiunio septimi et decimi, sed et etiam quadragesimalis initii, ac mediana  Quadragesime die Sabbati ieiunio circa uesperas nouerint celebrandas. Nec cuiuslibet utilitatis, seu presbyterum, seu diaconum, his preferre qui ante ipsos fuerint ordinati.

XIu. Deuotis quoque uirginibus nisi aut in Epiphaniorum, aut in albis paschalibus, aut apostolorum natalitiis sacrum minime uelamen imponant, nisi forsitan, sicut de baptismate dictum est, graui languore correptis, ne sine hoc munere de seculo exeant, implorantibus non negetur.

Xu. uiduas autem uelare pontificum nullus attentet, quod nec auctoritas diuina delegat, nec canonum forma prestituit. Non est ergo penitus usurpandum eis, quia sic ecclesiastica sunt conferenda presidia, ut nichil committatur illicitum.

 XuI. Generalis etiam querele uitanda presumptio est, qua propemodum causantur uniuersi, passim seruos et originarios dominorum iura, possessionumque fugientes, sub religiose conuersationis obtentu, uel ad monasteria sese conferre, uel ad ecclesiasticum famulatum, conniuentibus quoque presulibus indifferenter admitti, que modis omnibus est amouenda pernicies, ne per Christiani nominis institutum, aut aliena peruadi, aut publica uideatur disciplina subuerti, precipue cum nunc ipsam ministerii clericalis hanc obligationem suspicari conueniat dignitatem, cogaturque pro statu militantium sibi conditioneque iurgari, aut uideri, quod absit, obnoxia. Quibus sollicita competenter interdictione prohibitis quisque episcopus, presbyter, aut diaconus, uel eorum  qui monasteriis preesse noscuntur, huiusmodi personas apud se tenentes non restituendas patronis, aut deinceps uel ecclesiastice seruituti, uel religiosis congregationibus putauerint applicandas, non uoluntate forsitan dominorum, sub Scripture testimonio primitus absolutas, uel legitima transactione concessas, periculum se honoris proprii non ambigant communionisque subituros, si super hac re cuiusquam uerax nos querela pulsauerit. Magnis quippe studiis secundum beatum Apostolum precauendum est, ne fides et disciplina Domini blasphemetur.

XuII. Consequens fuit, ut illa quoque que de Piceni partibus nuper ad nos missa relatio nuntiauit nec nunc pretereunda putaremus, id est, plurimos  clericorum negotiationibus inhonestis et lucris turpibus imminere, nullo pudore cernentes euangelicam lectionem, que ipse Dominus negotiatores e templo uerberatos flagellis asseritur expulisse, nec Apostoli uerba recolentes quibus ait: »Nemo militans Deo implicat se negotiis secularibus .« Psalmista quoque Dauid surda dissimulantes aure cantantem: »Quoniam non cognoui negotiationes, introibo in potentias Domini .« Proinde huiusmodi et ab indignis 234 postea questibus nouerit abstinendum, et ab omni cuiuslibet negotiationis ingenio uel cupiditate cessandum, aut in quocunque gradu sint positi mox a clericalibus officiis abstinere cogantur, quoniam domus Dei, que domus orationis et esse debet et dici, ne officina negotiationis  et spelunca potius sit latronum.

XuIII. Illitteratos quoque et nonnulla parte corporis imminutos sine ullo respectu ad ecclesiasticum uenire seruitium didicimus. Quod simul antiqua traditio et apostolice sedis uetus forma non recipit, quia nec litteris carens sacris esse potest aptus officiis et uitiosum nichil prorsus Deo offerri legalia precepta sanxerunt. Itaque de cetero modis omnibus hec uitentur, nec quisquam talis suscipiatur in clerum. Si qui uero uel temeritatem propria uel incuria presidentium tales ante suscepti sunt, in his in quibus constituti sunt locis eatenus perseuerent, ut nichil unquam promotionis arripiant, satisque habeant, hoc ipsum sibi pro nimia miseratione permissum.

XIX. De his autem qui seipsos abscindunt, paterni  canones euidenter sequenda posuerunt, quorum tenorem sufficiat indidisse, dicunt enim talia perpetrantes, mox ut agniti fuerint, a munere clericali debere eos secludi, quod modis omnibus custodire nos conuenit, quia fas esse nulli suppeditat quidquam preter illa que memorabilis decreuit forma censere.

XX. Comperimus etiam horrendis quibusdam criminibus implicatos tota discretione submota non solum de factis atrocibus necessariam penitudinem non habere, sed nec aliquem correctione penitus succedente ad diuinum ministerium honoremque contendere. Nonnullos autem in ipsis ordinibus constitutos grauibus delinquentes facinoribus non repelli, cum mandet Apostolus nemini cito manus imponendas neque  communicandum peccatis alienis, et maiorum ueneranda constituta pronuntiant. Huiusmodi etiam si forte subrepserint, tam qui ante peccauerunt detectos oportere repelli quam sacre professionis oblitos preuaricatoresque sancti propositi procul dubio submouendos.

XXI. Usque adeo sane comperimus illicita queque prorumpere, ut demoniis aliisque passionibus irretitis ministeria sacrosancta tractare tribuatur. Quibus si in hoc opere positis aliquid proprie necessitatis occurrat, quis de sua ac fidelium salute confidat. Ubi ministros ipsos curationis humane tanta perspexerit calamitate uexari? Atque ideo necessario remouendi sunt, ne quibuslibet quibus Christus est mortuus, scandalum generetur infirmis  Postremo si corpore sauciatum fortassis aut debilem nequaquam sancta contingere lex diuina permittit, quanto magis doni dispensatores esse non conuenit, quod est deterius mente percussos.

XXII. uirginibus autem sacris temere se quosdam sociare cognouimus, et post dedicatum Deo propositum incesta federa sacrilegaque miscere. Quos protinus equum est a sancta communione detrudi, et nisi per publicam probatamque penitentiam omnino non recipi, aut his certe uiaticum de seculo transeuntibus, si tamen penituerint, non negari.

XXIII. Nam de uiduis sub nulla benedictione uelandis superius late sufficienterque prediximus, que si propria uoluntate professam pristini coniugii castitatem mutabili mente calcauerint, periculi eius  intererit, quali Deum debeant satisfactione placare, quia iuxta Apostolum primam fidem irritam fecerunt: sic habita secum deliberatione promissam Deo pudicitie fidem debent custodire. Nos autem talibus nullum laqueum debemus iniicere, sed solum adhortationes premii sempiterni, penasque proponere diuini iudicii, ut et nostra sit absoluta conscientia et illarum pro se rationem Deo reddat intentio. Cauendum est quippe que de earum moribus actibusque beatus Paulus apostolus testatur, quod plenius exponere preterimus, ne sexus instabilis non tam deterreri quam admoneri uideatur.

XXIu. Secundas nuptias sicut secularibus inire conceditur, ita post eas nullus ad clericale sinitur uenire collegium. Alia est enim humane fragilitati  generaliter concessa licentia, alia debet esse uita diuinarum rerum seruitio dedicata.

XXu. Quisquis proprie desertor Ecclesie nullis exstantibus causis ad aliam putauerit transeundum, temereque susceptus fuerit, et promotus, reuerendorum canonum uel ipse, uel receptor eius atque prouector constituta non effugiet, que de huiusmodi presumptoribus prefixere seruanda.

XXuI. De monachis laicisque in prima copiosius preceptionis huius parte digestum est, uel que quatenus his pro rerum temporumque necessitate concessa sint, uel quemadmodum ubi nullius necessitatis interesse probatur, non nisi uetus institutio debeat custodiri. Quos uero constiterit indignos meritis sacram mercatos esse pretio dignitatem, conuictos  oportet arceri, non nisi periculo facinus tale perpetrantes, quia dantem pariter et accipientem damnatio Simonis, quam sacra lectio testatur, inuoluit.

XXuII. De locorum consecratione sanctorum quamuis superius strictim fuerit comprehensum, nobis quoque patefactum est, quod absque precepto sedis apostolice nonnulli factas ecclesias uel oratoria sacrare presumant; hoc sumus tamen iudicio detestabiliore permoti, quod in quocunque nomine defunctorum et quantum dicitur, non omnino fidelium constructiones edificatas sacris professionibus audacter instituere memorantur. Que quoniam tam acerba, tam dura sunt, ut eadem uix noster ferre possit auditus, si uere Christianitatis affectus in illis regionibus  certus, et fixus est, et districtius ista querantur, et aquibus fuerint gesta, prodantur, quoniam sicut latentibus in hac atrocitate nominibus non exstat in quem sententia debita proferatur, ita cum manifestis fuerit documentis expositus, quem tanti sceleris poscit immanitas, non uitabit ullatenus ultionem.

XXuIII. Nihilominus impatienter audiuimus tantum diuinarum rerum subisse despectum, ut femine sacris altaribus ministrare firmentur, cunctaque que non nisi uirorum famulatui deputata, sexum cui non competit exhibere, nisi quod omnium delictorum que sigillatim perstrinximus noxa omnis et crimen eos respicit sacerdotes qui uel ista committunt, uel committentes minime publicando prauis excessibus se fauere significant, si tamen sacerdotum iam sint  uocabulo nuncupandi qui delegatum sibi religionis officium sic prosternere moliuntur, ut in peruersa queque profanaque procliues sine ullo respectu regule Christiane precipitia funesta sectantur. Cumque scriptum sit: »Minima qui spernit paulatim decidit ,« quid est de talibus existimandum qui immensis ac multiplicibus prauitatum molibus ingente ruinam multimodis impulsionibus ediderint? Non ambigant qui hec ausi sunt exercere, sed etiam qui hactenus cognita siluerint sub, honoris proprii se iacere dispendio, si non quanta possint, celeritatem festinent, ut lethalia uulnera competenti medicina sanentur. Quo enim more teneant iura pontificum qui pontificalibus excubiis eatenus iniuncta dissimulant, ut contraria domui Dei cui president,  potius operantur quantumque apud Dominum possent, si ei conuenientia procurarent, tamen quid mereantur aspiciant, cum exsecrabili studio sectentur aduersa. Et quasi magis hec regula sit qua Ecclesie debeant gubernari si quidquid ecclesiasticis inimicum regulis perpetratur, cum et si cognitos habeat canones unusquisque pontificum intemerata debuerit tenere custodia.

XXIX. Quatuor autem tam de redditu quam de oblatione fidelium conuenit fieri portiones. Quarum sit una pontificis, altera clericorum, pauperum tertia, quarta fabricis applicanda. De quibus, sicut sacerdotis intererit, integram ministris Ecclesie memoratam dependere quantitatem, sic clericus ultra delegatam sibi summam nichil insolenter nouerit expetendum.  Ea uero que ecclesiasticis edificiis attributa sunt huic operi ueraciter prerogata, locorum doceat instauratio manifesta sanctorum, ipsam nichilominus ascriptam pauperibus portionem quamuis diuinis rationibus se dispensasse monstraturus esse uideatur, tamen iuxta quod scriptum est: »Ut uideant opera uestra bona, et glorificent Patrem uestrum, qui in celis est ,« opus etiam in presenti testificatione predicari, et bone fame preconiis non taceri.

XXX. Quapropter nec clericorum qui sapientia se huius offense futurum confidat immunem, si in his que salubriter sequenda deprompsimus, siue episcopum, siue presbyterum, siue diaconum uiderit  excedentem, non protinus ad aures nostras deferre curauerit. Sic uero modis omnibus erit unusquisque pontificum ordinis et honoris elisor, si cuiquam clericorum uel Ecclesie totius auditui hec putauerit supprimenda. Data u Idus Martii, Asterio et Presidio Iu consulibus.



Epistola Gelasii ad Siculos.

    1. De bene regendis rebus Ecclesie ab episcopis.
    2. De tricenali prescriptione.


GELASIUS Romane Ecclesie episcopus dilectissimis et in Christo caritate unanimiter connexis fratribus episcopis qui in Sicilia sunt constituti.

CAP. I. Presulum auctoritas nostrorum emanauit, ut facultates Ecclesie Christi ad regendum habeant potetatem. Ita tamen ut uiduarum, pupillorum, atque pauperum,  necnon et clericorum stipendia distribuere debeant. Hoc eis statuimus dari quod hactenus decretum est. Reliquum sibi uindicent, ut, sicut ante diximus, peregrinorum atque captiuorum largitores esse possint.

II. Illud annecti placuit ut si, quod absit, facultatem Ecclesie, necnon et dieceses que ab aliquibus possidentur episcopis iure sibi uindicent, quia tricenalis lex conclusit, quia et filiorum nostrorum principum ita emanauit auctoritas, ut ultra triginta annos nulli liceat appellare quos legum tempus exclusit. Data Idus Maii, Asterio et Presidio Iu consulibus. Incipit tomus de anathematis uinculo Gelasii pape.

Ne forte quod solent, dicant, quod si synodus Chalcedonensis admittitur, omnia constare debeant, que illic uidentur esse deprompta, aut enim ex toto  eam admitti oportere, aut ex parte si repudiabilis est, firmam ex toto constare non posse. Cognoscant igitur quoniam illud secundum Scripturas sanctas traditionemque maiorum secundum canones regulasque Ecclesie pro fide communi et ueritate catholica et apostolica, pro qua hanc fieri sedes apostolica delegauit, factamque firmauit, a tota Ecclesia indubitanter admitti. Alia autem que per incompetentem presumptionem illic prolata sunt, uel potius uentilata, que sedes apostolica gerenda delegauit, que mox a uicariis sedis apostolice contradicta manifestum; est que sedes apostolica, etiam petente Martiano principe, nullatenus approbauit; que presul Ecclesie Constantinopolitane tunc Anatholius, nec se presumpsisse professus est, et in apostolice sedis  antistitis non negauit, posita potestate. Quod ideo sic  sedes apostolica non recepit, quia que priuilegiis uenerabilis Ecclesie contraria probantur, nulla ratione sustinet. Quid enim? Quia in libris sanctis quos utique ueneramur et sequimur, quoniam quorumdam illic et profanitates esse feruntur, et scelera gesta narrantur. Ideo nobis pariter, aut ueneranda sunt, aut sequenda quia in illis sanctis libris et uenerabilibus continentur. Sanctus Petrus primus apostolorum, sic existimans Noui Testamenti gratiam predicandam, ut a legis ueteris non recederet institutis, quedam per simulationem legitur inter Iudeos gentilesque gessisse. Nunquid ideo aut illa 235 eius sequenda sunt, que merito et coapostolus  eius redarguit, et postea consequenter uitauit, pariterque assumenda sunt, cum his que utpote primus apostolus salubria predicauit? Nunquidnam aut eius recta doctrina cum his que humanitus accesserant repudianda est, aut illa adhuc imbecillis inscitia, cum perfecta eius suscipienda est doctrina? Nunquidnam in ipsorum hereticorum libris non multa que ad ueritatem pertineant posita releguntur? Nunquidnam ideo ueritas refutanda est, quia libri, ubi prauitas interest, refutantur? Aut ideo praui libri suscipiendi sunt eorum, quia ueritas que illic inserta est non negatur? Ait Apostolus: »Omnia probate, que bona sunt tenete .« Scimus Apostolum etiam de paganorum libris aliqua posuisse. Nunquid ideo et cuncta recipienda sunt, que cum  his pariter sunt prolata? Ipse Apostolus ait: Multos predicatores aliter atque aliter Christum predicare, ubi tamen licet quocunque modo Christum predicatum oportet admitti. Tamen non ideo illum morem quo non recte predicatum est admonet euitare. Malos operarios ipse conqueritur, quorum alia refutanda, alia docet esse sectanda. Hec et huiusmodi exempla nos docent et testimonia diuina confirmant, non omnia pessime a quocunque dicta uel ubicunque scripta indifferenter accipere, sed retentis bonis, que noceant refutare. Peccatori homini mors illata est, et tamen homini Iesu Christo mors illata reum fecit esse diabolum, quia ubi causa mortis non erat, ibi peccati non debebatur et pena. Sententia prefigitur uel prefixa est semper errori. Que sententia huic errori  prefixa nunquam omnino resoluetur, sicut enim in quantum est ipse error, nunquam error esse desistit, sic a sententia nunquam prefixa resoluetur, quia error qui agnoscitur esse damnatus, eadem quandiu manet error probatur astrictus. Itaque qui in eo errore sunt sententia erroris obstricti sunt, et quandiu in eo manent nullatenus absoluti sunt, sicut nec ipse in quo sunt error absoluitur. Error enim ipse nunquam ueniam promeretur, sed qui in eo ueraciter caruerit, atque ab eius participatione discedit. Quandiu ergo in eis est error damnationem suam tenet, nunquam resoluitur, quia error semper penam meretur. Participes uero eius sunt semper et eius pene participes, si in eodem perstare non desinant, aut si ab eodem recesserint quam alieni facti sunt  ab errore, et ab eius participatione discreti, tam et pene eius erunt consequenter alieni. Cum erranti pena prefigitur quandiu manet errans, eadem pena constringitur; quia errans esse non potest sine pena erratis. Hec eadem pena perpetua est nunquamque soluenda quandiu errans esse perstiterit. Qui si errans esse destiterit, pena que erranti est prefixa perpetua, non erranti, id est alteri effecto, quam cui prefixa est, non solum non potest esse perpetua, sed nec etiam iam pena. Non est enim ipse cui prefixa est. Erranti enim prefixa est, nec non erranti. Que enim erranti prefixa est, perpetua est, et perpetuo constringit errantem, non errantem non potest iam tenere. Sit erranti dicta fore perpetua, sit  erranti dicta nunquam esse soluenda. Manet omnino et uere, certumque est quod in ea prefixum est, nec potest prorsus absolui, quandiu manenti prefixa, debetur erranti. Non erranti autem nec pena potest esse, que non erranti non debet inferri. Nec mutatur illa omnino nec soluitur que debetur erranti. In suo ergo tenore illa prefixa est, in suo iure non potest omnino resolui; in non suo tenore que esse non potest iam docetur esse uacuata, et ius illic penitus non habere, ubi causam non habet existendi. Plene sunt sancte Scripture tali forma iustitie. Dicitur: »Pereant peccatores a terra, ita ut non sint ,« ut non sint peccatores, ut desistant esse peccatores: secundum Prophete sententiam usquequaque deperirent, ut substantialiter non  subessent, qui saluari potuissent a Redemptore nostro qui uenit non iustos uocare sed peccatores, uel de quibus dicit Apostolus: »Christus uenit in hunc mundum peccatores saluos facere, quorum primus ego sum, et cum peccatores essemus misit Deus Filium suum ,« et cetera huiusmodi. Hic reuera plurimi etiam substantialiter perierunt peccatores, in peccatis suis utique permanentes, ueraque in eis sententia dicta permansit, nunquamque resoluta est, et tamen eadem in talibus, quibus prefixa est, permanente perpetua, quodam genere factum est, ut in talibus non usquequaque manentibus et in peccatis suis, non usquequaque durantibus sententia tamen prefixa talibus permaneret. Nam ipsi pereunt, sed esse peccatores, ut  dictum est, non penaliter, sed remedialiter quodam et ipsi genere perierunt. Quodam genere et in ipsis mansit prefixa sententia, donec permanens eos efficeret non esse peccatores, uel peccatores non esse perficeret. Completa est in eis sententia, nec quo tenore peracto permanens illa sententia pereuntibus peccatoribus, ita ut non essent utique peccatores. Ea iam in non peccatoribus manere non potuit, quia in eis in quibus inflicta non fuerat, ius manendi penitus non habebat. Ita nunc in suo iure uel tramite ullatenus sententia resoluta est, et eadem in his in quibus inflicta est permanente, ab his qui ab eius iure discreti sunt, aliena prorsus effecta est, ne in his salua sui conditione fas haberet manendi quibus inflicta non erat. Dixit Dominus quod in Spiritum  sanctum peccantibus nec hic esset nec in futuro seculo remittendum. Quantos autem cognoscimus in Spiritum sanctum delinquentes sicut hereticos diuersos, Arianos, Macedonianos, ad fidem catholicam reuertentes, et hic remissionnem sue percepisse blasphemie et in futurum spem sumpsisse indulgentie consequende? Nec ideo non uera est Domini sententia, aut putabitur esse ullatenus resoluta, cum circa tales, si hoc esse permaneant, nunquam omnino soluenda persistat, effectis autem non talibus non irrogata. Sicut etiam consequenter et illud beati Ioannis apostoli: Est peccatum ad mortem, non dico ut oretur pro eo. Est peccatum non ad mortem, dico ut oretur pro eo. Est peccatum ad mortem in eodem  peccato manentibus. Nullum est quippe peccatum pro quo aut non oret Ecclesia remittendum, aut quod, data sibi diuinitus potestate, desistentibus ab eodem non possit absoluere, uel penitentibus relaxare, cui dicitur: »Quecunque dimiseritis super terram dimissa erunt et in celis, et quecunque solueritis super terram, erunt soluta et in celis .« In quibuscunque omnia sunt quantacunque sint et qualiacunque sint: ueraci nichilominus manente sententia, que nunquam soluenda esse denuntiatur; in eorum tenore consistens in Acacii sententia rationabiliter intuendum est, in qua non etiam ab eodem post recedens. Quod etiam si ei dictum est nunquamque soluendus, non est adiectum tamen etiamsi resipueris, etiamsi ab errore discesseris, etiamsi preuaricator  esse destiteris. Quapropter in aperto est ita dictum, nunquam soluendus si talis scilicet, qualis est et ligatus, non autem talis effectus sicut ligandus non erat, sic absolutus esse docebatur. Sicut carebat obligatione cum obligationis causa caruisset, sic utique absolutus existeret, quatenus et ipse non necessitate dicte sententie uideretur non posse quodammodo iam solui, nisi talis effectus et obligatione carens fieret absolutus, et circa tales prefixa sententia nullomodo solubilis redderetur. Nunquid enim misit, quesiuit, expetiit et abiectus est, itaque ipse in se insolubilem fecit esse sententiam qui talis permanere delegit, qualis ueraciter non possit absolui, et uoluit talis effici, circa qualem, permanente sententia circa talem, effectum non talem insolubilis sententia  non permaneret, que circa effectum non talem non haberet licentiam permanendi. Quo magis ut dictum est exemplo atque periculo moniti qui eodem tenore sunt constricti festinare debent, ut non tales esse permaneant, quibus sententia illa non soluenda prefixa est, et esse tales incipiant, qualibus non insolubilis prefixa sententia possit esse solubilis. Quoniam autem effecto non tali quali non soluenda prefixa sententia est, effecto, inquam, non tali, potest solubilis esse sententia; quia iam Acacio non uolenti non talem esse sicut tali usque in finem permanenti permansit in absoluta sententia, ita iam non tali effici non uolenti solubilis non potest esse sententia. Nonne tantos habebat Acacius, quorum exemplum sequi potuisset antistites qui in Ephesino prolapsi  latrocinio, quolibet modo in consensione reciderent prauitatis? Utique tamen et si dictum non erat, et perpetuam damnationem ferre potuissent, nisi resipiscentes non tales effici quales illic facti fuerant, damnationemque perpetuam merebantur, resolui circa se damnationem recedentes a perpetue damnationis causa meruerunt, quam qui perstitere circa se insolubilem reddiderunt. Nihil interest igitur, nichil differt, utrum dicatur quia ecclesiastica sententia reos et preuaricatores obligat. Quia sicut ei non potest quod non est suffragari, quod non est dictus nunquam soluendus, sed si in errore permanserit insolubilis modis omnibus perseuerat, nec potest inde nisi non talis effectus absolui: sic cuiquam preiudicare  non potest: tametsi dictum est nunquam esse soluendum manifesta ratione monstrante quia nun quam sit omnino soluendus, si talis qualis ligatus esse persistat, uel talis utique nunquam soluendus qualis est obligatus. Non abiecto autem etiam si resipiscat et corrigat, patere prorsus et liberum non dubium sit, ut non talis effectus qualis nunquam dictus, nunquam esse soluendus, sed talis qualis non est dictus nunquam esse soluendus, id est correctus et emendatus consequenter correctus et possit solui. Notandum quod quolibet genere blasphemantibus in Spiritum sanctum si resipiscant et corrigant, et hic eis et in futuro seculo remittatur, nec inde possit Domini mutari sententia, que circa tales utique permanentes permanere dicta est, non circa non tales effectos  Quandiu autem in hoc manent, tales sunt, qualibus non remittendum esse prefixum est. Cum autem ab hoc recesserint, non tales efficiuntur, qualibus non remittendum esse predictum est. Et ideo non talibus effectis potest et hic et in futuro seculo iam dimitti. Alioquin, quod absit, frustra uidetur Ecclesia huiusmodi sua reconciliatione suscipere. Quia autem frustrari non potest, hoc intellectum modis omnibus. salua Domini sententia, predicandum est quantum ad nos pertinet, omnino non posse. Talis igitur dictus est Acacius qualis ligatus est nunquam esse soluendus. Talis usque in finem permansit, talis esse non destitit, ita talis est hodie qualis est dictus. Non talis esse iam non potest, nunquam igitur talis permanendo soluendus est, quia si talis esse desisteret  non in non tali permansisset, et nunquam esse soluendum, quia non talis qualis dictus est, nunquam esse possit absolui, et non tali nunquam solui recederet, et ideo ut solui posset accederet. Quod sedes apostolica non consensit, nunc imperator imposuit, nec Anatolius usurpauit. Totumque, ut dictum est, in sedis apostolice potestate. Ita quod firmauit in synodo sedes apostolica, hoc robur obtinuit, quod refutauit habere non potuit firmitatem, et sola rescindit, quod preter ordinem congregatio synodica putauerat usurpandum. Non promulgatrix iterate sententie, sed cum apostolica sede ueteris exsecutrix. Hoc tamen quod de uno eodemque homine dictum est, siue tali persistente qualis sententiam competenter accepit, siue non tali effecto et ab illa sententia  que non tali non dicta est absoluto, et in unaquaque ciuitate legitur, similiter esse prefixum, et in populo ac simul gente-depromptum potius, que in toto orbe portio est. Idem enim mundus est qui et periturus est dictus, et sermo Dei non potest excidere, et in ipso mundo nichilominus a prauis intentionibus recedente non promitur. Sic Tyrus et Beriton gaza, et Aegyptus pronuntiate sunt periture quas postea per Euangelium nouimus esse saluatas. Perierunt itaque duplici modo: aut permanentes in eo quod talem sententiam susceperunt, aut deficientes ab eo quo tales fuerant; quibus est illa sententia ut consequenter ad non tales non pertineret illa sententia que non talibus prefixa non fuerat. Sic etiam de  gente Iudeorum adeo etiam per Isaiam prophetam peremptorie ueluti pronuntiatum est: 236 »Claude oculos eorum, et obtura aures eorum, et uidentes non uideant, et audientes non audiant ,« ne quando intelligant, et obdura cor populi huius, ne unquam conuertantur, et sanem illos. Hic etiam correctio et emendatio interdicta monstratur, et resipiscendi quoque spes prorsus abscinditur. De quo inde populo apostolos et Ecclesiam primitiuam nouimus processisse, et tot millia hominem una die de baptismate fuisse saluata. Ecce et in persistentibus qualis est illa sententia promulgata permansit, nec ad correctionem prorsus uenire sanitatis admissi sunt, sed adiudicati sunt in sua nequitia deperire, et, manente diuina sententia, non per ipsorum propriam  emendationem suoque intellectu uel motu, suaque uirtute uel possibilitate conuersi sunt, ut sanarentur, sed per gratiam sanati sunt, ut conuerterentur: Ne conuertantur, inquit, et sanem eos, ne sua sponte, ne suis operibus quibus utique confidebant, ne suam iustitiam sectantes, iustitie Dei non debeant esse subiecti, de suis uiribus confidentes, non diuine se misericordia illuminationique subdentes. Et ideo inhibetur eis superbe presumptionis effectus, ne conuertantur suis intentionibus, suis nisibus, ut putarant, et sanem eos, ne eorum quasi ex meritis, ex propria facultate uenientibus saluatrix gratia daretur, atque ita gratia iam non esset gratia, si non gratis dare esset immeritis, sed merces tanquam meritis restituta. Non ergo ipsi conuertantur, et sanem eos, sed  sanati per gratiam qualiter ad humilitatem Christi conuertantur, agnoscant. Ita in utrisque, hoc est, et in eo permanentibus in quo talem sententiam perceperunt, et in saluatis exinde sententia Dominica fixa permansit, et tamen cum permanente sic eis miro genere sanitas introducta est, ut illa sententia non mutata uideretur, sed eadem perdurante sanitas non eorum confidentia, sed diuino munere proueniret. Quod si hec tentare formidant, nec ad sue pertinere cognoscunt modulum potestatis, cui tantum de humanis rebus permissum est, non etiam eam preesse diuinis, quomodo de his per quos diuina ministrantur iudicare presumunt? Fuerint hec ante aduentum Christi, ut quidem figuraliter, adhuc tamen in carnalibus actibus constituti, pariter reges  existerent, et pariter sacerdotes. Quod sanctum Melchisedech fuisse sacra prodit historia. Quod in suis quoque diabolus imitatus est, utpote qui semper que diuino cultui conuenirent sibimet tyrannico spiritui uindicare contendit, ut pagani imperatores iidem et maximi pontifices dicerentur.

Sed cum ad uerum uentum est, eumdem regem atque pontificem ultra sibi nec imperator pontificis nomen imposuit, nec pontifex regale fastigium uendicauit. Quamuis enim membra ipsius, id est, ueri regis atque pontificis secundum participationem magnifice utrumque in sacra generositate sumpsisse dicantur, ut simul regale genus et sacerdotale subsistant, quoniam Christus memor fragilitatis humane,  quod suorum saluti congrueret dispensatione magnifica temperauit, sic actionibus propriis dignitatibusque distinctis officia potestatis utriusque discreuit, suos uolens medicinali humilitate saluari, non humana superbia rursus intercipi, ita ut et Christiani imperatores pro eterna uita pontificibus indigerent, et pontifices pro temporalium cursu rerum imperialibus dispositionibus uterentur, quatenus spiritalis actio a carnalibus distaret incursibus; et ideo militans Deo minime se negotiis secularibus implicaret, ac uicissim non ille rebus diuinis presidere uideretur, qui esset negotiis secularibus implicatus, ut et modestia utriusque ordinis curaretur, ne extolleretur utroque suffultus; et competens qualitatibus actionum specialiter professio aptaretur.  Quibus omnibus rite collectis satis euidenter ostenditur a seculari potestate, nec ligari prorsus, nec solui posse pontificem. Quo manifestius approbatur Alexandrinum Petrum per imperialem tantummodo sententiam nullo modo potuisse prorsus absolui; ubi si pontificum quoque sociatur assensus, querimus utrum processerit, an fuerit subsecutus. Si subsecutus est nichilominus ad id redditur, ut absolutio seculari potestate precepta et principaliter inchoata ualere non possit, pontificumque secutus assensus adulationis potius fuerit, quam legitime sanctionis. Si precessit, doceatur a quibus et ubi ille sit gestus, si secundum Ecclesie regulam celebratus, si paterna traditione profectus, si maiorum more prolatus, si competenti examinatione  depromptus. Ubi procul dubio requirendum est, si synodali congregatione celebratus, quod in receptione damnari, et depulsione catholici, quia noua est causa, fieri certissimum est; si ad primam sedem, cuius intererat sententie, qua Petrus tenebatur, obstrictus, et secundum regulas est relatum; si eadem que ligauit, absoluit; si illa que non ligauerat resoluente, imo etiam nesciente potuisset dissolui. Si hec gesta non sunt, quo more, quo ritu Alexandrinus Petrus pretenditur absolutus, cum nec a pontificibus legitime, et ecclesiasticis legibus fuerit expeditus, nec a seculari potestate potuerit preter Ecclesie tramitem prorsus absolui? Tanto magis poscenti imperatori a pontificibus fuerat suggerendum, ut si eum legitime uellet absolui legitima  ecclesiastici tenoris absolutio proueniret, et hec omnia que superius dicta sunt secundum Ecclesie tramitem seruarentur: precipue cum de secunde sedis ageretur antistite, nec ab inferiore qualibet, sed a prima sede iure possit absolui. Inferior quippe potiorem absoluere non potest, sola ergo potior inferiorem conuenienter absoluit. Proinde inferioris loci pontifices qui nullatenus se nouerant potiorem sibi sine prima sede posse resoluere, precipue quem eius sententia nouerant obligatum, preuaricatoria absolutione potius non illum penitus exuerunt, sed preuaricatione potius nexuerunt. Ita Petri absolutio ex utroque non constat, quia nec preuaricatoria absolutione rei reum absoluere potuerunt, et depulsis undique pontificibus catholicis  hereticisque suppositis, uel his qui hereticorum tenebantur communione polluti, etiam sacre religionis in sinceritate polluti, participem suum, tam absoluere nequiuerunt, quam ipsi non erant absoluti. Ac proinde tam ecclesiastice regule preuaricatores quam sacrosancte communionis integritatem maculantes consortio perfidorum, quod de reo simillimo potuerunt ferre iudicium. De catholicis enim pontificibus per totum Orientem, aut quicunque perstitit, est eiectus, aut ille restitit qui consensit errori, et se ab errantium contagione retraxit. Quod igitur eorum potuit de cuiusquam errore esse iudicium, qui nunquam non errasse monstrantur, sed hereticorum similiter catholicorumque confessione permista cunctas religionis uere et sincere  sedes turbasse, catholicam apostolicamque confudisse puritatem. Ecce qui reum absoluere, qui rei pre omnibus docebantur effecti. Ecce cum quibus de absoluendo reo synodus fuerat ineunda. Si fides et communio catholica retinebatur, cur catholici pellebantur antistites, quomodo tantummodo heretici seruabantur?



Item epistola Gelasii pape ad Faustum magistrum fungentem legationis officio Constantinopoli.

Ego quoque mente percepi Grecos in sua obstinatione mansuros, ne cui uelut insperatum uideri potest, quod est in ante precognitum. Quapropter non tam propter legationis causas student dispositionibus publicis obuiare, sed potius per occasionem legationis regie catholicam fidem moliuntur euertere,  et tali commento nituntur sperata prestare. Quid sibi uult autem quod dixerit imperator, a nobis se in religione damnatum, cum super hac parte et predecessor meus non solum minime nomen eius attigerit, sed insuper quando principia adeptus regie potestatis exercuit, in eius se rescripsit imperii promotione gaudere, et ego nulla ipsius unquam scripta percipiens honorificis nostris eum litteris salutare curauerim? Predecessores mei sacerdotes qui preuaricatoribus se communicasse propria uoce confessi sunt, a communione eos apostolica submouerunt. Si ita placet se miscere damnatis, nobis non potest imputari si ab eis uelit abscedere, tanto magis a nobis non potest esse damnatus, sed potius ad gratiam sincere communionis admissus. Ad senatum  pertinet Romanum, ut memor fidei quam a parentibus se suscepisse meminit, contagia uitet communionis externe, neque ob hoc communionis sedis apostolice  reddatur externus, et ueniam sibi dari debere preponat. Legatur, ex quo est religio Christiana, uel certe detur exemplum in Ecclesia Dei a quibuslibet pontificibus, aut ab ipsis apostolis, ab ipso denique Saluatore ueniam non corrigentibus fuisse concessam. Auditum autem sub ipso celo, nec legitur omnino nec dicitur, quod eorum uoce depromitur, Date nobis ueniam, ut tantum nos in errore duremus. Id quoque parum est. Ostendant qui nobis canones nituntur opponere, quibus hoc canonibus, quibus regulis, qua lectione, quoue documento, siue a maioribus  nostris, siue ab ipsis apostolis quos potiores merito fuisse non dubium est, seu ab ipso Domino Saluatore qui iudicaturus creditur uiuos et mortuos, siue factum est unquam uel faciendum esse mandatur. Mortuos suscitasse legimus Christum. In errore mortuos absoluisse non legimus. Et qui hoc certam faciendi solus habuit potestatem, beato Petro principaliter mandat apostolo: »Que ligaueris super terram, ligata erunt et in celo, et que solueris super terram erunt soluta et in celo .« Super terram, inquit, nam in hac ligatione defunctum nunquam dicit absolui. Quod ergo nunquam factum est uel mente conspicere formidamus, scientes in diuino iudicio non posse penitus excusari. Si autem, quod nunc pretendunt, a Romana Ecclesia se  diuisuri sunt, id iamdudum fecisse monstrantur, eo minus uere miror si ignorantiam suam ipse non perspicit qui dicit Acacium ab uno non potuisse damnari. Itane non perspicit secundum formam synodi Chalcedonensis Acacium fuisse damnatum, nec nouit aut se nosse dissimulat, quantos utique per numerosam sententiam sacerdotes erroris huius auctores constat fuisse damnatos, sicut in unaquaque heresi a principio Christiane religionis et factum fuisse et fieri manifesta rerum ratione monstratur, predecessoremque meum exsecutorem fuisse ueteris constituti, non noue constitutionis auctorem. Quod non solum presuli apostolico facere licet, scilicet cuicunque pontifici, ut quoslibet et quemlibet locum, secundum regulam hereseos ipsius ante  damnate a catholica communione discernant.

Acacius quippe non fuit noui uel proprii inuentor erroris, ut in eum noua scita procederent, sed aliorum facinori suam communionem miscuit. Itaque necesse est ut in illam recideret iusta lanice sententiam quam cum suis successoribus per conniuentiam synodalem susceperat auctor erroris. Nobis opponunt canones, dum nesciunt quid loquantur. Contra quos hoc ipsi uenire se produnt quod prime sedi sana rectaque suadenti parere fugiunt; ipsi sunt canones, qui appellationes totius Ecclesie ad huius sedis examen uoluere deferri. Ab ipsa uero nusquam prorsus appellari debere sanxerunt, ac per hoc illam de tota Ecclesia iudicare, ipsam ad nullius commeare iudicium, nec de eius unquam  preceperunt iudicio iudicari, sententiamque illius constituerunt non oportere dissolui, cuius potius decreta sequenda mandarunt. In hac ipsa causa Timotheus Alexandrinus, et Petrus Antiochenus, Petrus, Paulus, Ioannes, et ceteri non solum unus, sed plures nomen sacerdotii preferentes, sola sedis apostolice sunt auctoritate deiecti, cuius rei testis etiam docetur ipse Acacius qui preceptionis huius exstitit exsecutor. Quod utique sicut apostolicam sedem iuxta formam synodicam fecisse manifestum est, sic neminem resultare potuisse certissimum. Hoc igitur modo recidens in consortium damnatorum est damnatus Acacius, qui eorum damnationem antequam preuaricator existeret, fuerat  exsecutus. Nobis ausi sunt facere canonum mentionem, contra quos uos semper ambitionibus illicitis tenendi esse monstrantur. Qua in synodo uel secundum cuius synodi formam Alexandrinum Ioannem de Ecclesia cui ordinatus fuerat expulerunt? Qui nullis causis euidentibus, nec ante conuentus. nec postea prouocatus, etiam in iudicio competenti potuit accusari. Quod si dicunt: Imperator hoc fecit, hoc ipsum quibus canonibus, quibus regulis est preceptum? Cur huic tam prauo facto consensit Acacius cum auctoritas diuina dicat: 237 Non solum qui faciunt praua reos esse, sed etiam qui consentiunt facientibus. Quibus canonibus, quibusue regulis Calendion exclusus est, uel primi urbium diuersarum catholici sacerdotes? qua traditione maiorum apostolicam  sedem in iudicio uocant? An secunde sedis antistites, et tertie ceterique bene sibi conscii sacerdotes debuerunt, et qui religionis existit inimicus, depelli non debuit? uiderint ergo si alios habent canones, quibus suas ineptias exsequantur. Ceterum isti qui sacri, qui ecclesiastici, qui legitimi celebrantur, non solum sedem apostolicam ad iudicium uocare non possunt; et Constantinopolitane ciuitatis episcopus, que utique per canones inter sedes nullum nomen accepit, in communionem recidens perfidorum non debuit submoueri? An qui homini mentitus dicitur imperatori, et imperatorem lesisse perhibentur depelli debuerunt, et in Deum qui summus est imperator Acacium delinquentem sinceramque communionem diuini  sacramenti studentem miscere cum infidis, secundum synodum qua est damnata perfidia non oportebat excludi? Sed uelint nolint ipsius iudicio antiqua canonum constitutione firmabuntur. Sed religiosi uiri atque perfecti secundum canones concessam sedi apostolice potestatem nimirum conantur eripere, et sibimet eam contra canones usurpare contendunt? O canonum magistros atque custodes, nobis nullum fas est inire certamen cum hominibus communionis aliene, diuina Scriptura predicante, hominem hereticum post primam et secundam correptionem deuita. Sciens quod huiusmodi delinquat proprio iudicio condemnatus. Ecce cognoscant, quia non solum ab alio, sed a se proprie quoque damnetur hereticus, illud autem nimis est impudens, quod Acacium ueniam  postulasse confingunt, et nos exstitisse difficiles.

Testis est frater uester uir illustris filius meus Andromachus, qui et a nobis abundanter instructus est, ut cohortaretur Acacium deposita obstinatione resipiscere, et ad sedis apostolice remeare consortium, quique se sub iureiurando magnis cum eodem molitionibus egisse testatur, nec ad ea que recta sunt potuisse deflecti, sicut rerum probatur effectu. Certe proferatur iudicium quando miserit, quando ueniam postularit correptionemque suam nobis promiserit exhibendam, nisi forte hunc animum gessit quem successores eius habere perspicimus. Ut tamen si ueniam postularet impendi, sic sibi uellet, ut nichilominus  in errore persisteret; ubi utique non tam a nobis recipi uideretur, quam nos potius in suam traducere prauitatem. Quem reatum se confessurum asseruit ante certamen? Si reatus est, utique corripiendus est. Si corrigendum non putant, fallaciter se reatum perhibent profiteri; nisi quod est infelicius, cum et fatentur reatum, et non estimant corrigendum. Illud quoque me ridere libuit, quod ait: Si necesse fuerit ueniam postulare, et existimans nimirum tunc se peccati ueniam necessario postulare, si ei concedamus ne peccare desistat, imo etiam  certe cum eodem consentiamus nos quoque peccare. Nescio inter que mundi prodigia hec uox possit admitti. Remitti culpa de preterito potest correctione sine dubio subsequente. Nam si  deinceps sinitur mansura peruersitas, non est benignitas remittentis, sed consentientis assensio. Non mirum si isti sedem beati Petri apostoli blasphemare presumunt, qui talia portenta uel corde gerunt, uel ore diffundunt, et nos insuper superbos esse pronuntiant, cum eis prima sedes, quidquid est pietatis, non desistat offerre, illi eam ipso proteruo spiritu subiugare posse confidant. Sed captos mente facere ista non mirum est. Si phrenetici solent medicantes quoque uelut hostes putare uel cedere. Quero tamen iudicium ab his quod pretendunt, ubi nam possit agitari: an apud ipsos ut iidem sint inimici et testes et iudices? Sed tali iudicio nec humana debent committi negotia, nedum diuine legis integritas. Si quantum ad religionem pertinet, non nisi  apostolice sedi iuxta canones debetur summa iudicii totius. Si quantum ad seculi potestatem ille a pontificibus, et precipue a beati Petri uicario debet cognoscere que diuina sunt, non potest ipse eadem iudicare, nec sibi hoc quisquam potentissimus seculi, qui tamen Christianus est, uindicare presumat, nisi religionem forsitan persequentes. Quid tamen dicerent, si non chartis suis in omnibus uincerentur? Ineptias utique suas sibi seruent, nisi resipiscant, potius cogitantes Christi uocem non esse superfluam que confessione beati Petri apostoli inferni portas nunquid preualituras asseruit. Quapropter non ueremur, ne apostolica sententia resoluatur, quam et uox Christi, et maiorum traditio, et canonum fulcit auctoritas, ut totam potius Ecclesiam semper ipsa diiudicet.  Sed cogitent magis, si quis in eius religionis est sensus, ne prauitatem suam nullatenus deponentes apud Deum hominesque sedis apostolice perpetua constitutione damnentur. Sic autem dicitur fuisse definitum, ut deinceps de negotio nichil dicatur quasi uel nunc eos  meo duxerim nomine specialiter alloquendos. Neque plane cum istis non corrigentibus ineunda congressio, quemadmodum cum aliarum quoque heresium sectatoribus dimicatio renuenda. uos autem saluos et sospites quantocitius huc reuerti, continuis diuinitatem uotis expetimus.



Epistola Gelasii ad Anastasium Augustum.

Famuli uestre pietatis, filii mei, Faustinus magister  et Hireneus uiri consulares atque eorum comites publica legatione, fungentes ad Urbem reuersi, clementiam uestram quesisse dicuntur, cur ad uos mee salutationis scripta non miserim. Non meo fateor instituto. Sed cum directi dudum de partibus Orientis uel uidendi me licentiam sibi uestris preceptionibus abnegatam, tota Urbe disperserint a litteris credidi temperandum ne onerosus potius quam officiosus existerem. uidetis igitur non mea dissimulatione prouenisse, sed competentis fuisse cautele, ne respuentibus animis molestiam irrogarem. Sed ubi serenitatis tue beneuolentia comperi, prefatis indicantibus, humilitatis mee clementer expetisse sermonem iam reuera perpendi imputandum non immerito mihi si tacerem, quia, gloriose fili, te  sicut Rome natus Romanum principem, amo, colo, suscipio, et sicut Christianus cum eo qui zelum Dei habet, secundum scientiam ueritatis habere desidero, et qualiscunque apostolice sedis uicarius, quodcunque plene fidei catholice deesse comperero, pro meo modulo suggestionibus opportunis supplere contendo. Dispensatio etenim mihi diuini sermonis iniuncta: ue mihi est, si non euangelizauero. Quod cum uas electionis beatus Paulus apostolus formidet, clamet, multo magis mihi exiguo metuendum est si diuinitus inspiratum, et paterna deuotione transmissum subtraxero ministerium predicandi. Pietatem tuam precor, ne arrogantiam iudices diuine rationis officium. Absit, queso, a Romano principe, ut intimatam suis sedibus ueritatem arbitretur iniuriam.

 Duo quippe sunt, imperator Auguste, quibus principaliter mundus hic regitur, auctoritas sacra pontificum, et regalis potestas. In quibus tanto grauius est pondus sacerdotum, quanto etiam pro ipsis regibus hominem in diuino reddituri sunt examine rationem. Nosti etenim, fili clementissime, quod licet presideas humano generi dignitate, rerum tamen presulibus diuinarum deuotus colla submittis, atque ab eis causas tue salutis exspectas, inque sumendis celestibus sacramentis, eisque, ut competit, disponendis, subdi te debere cognoscis religionis ordine potius quam preesse. Itaque inter hec illorum te pendere iudicio. Non illos ad tuam uelle redigi uoluntatem. Si enim quantum ad ordinem pertinet  publice discipline, cognoscentes imperium tibi superna dispositione collatum legibus tuis, ipsi quoque parent religionis antistites, ne uel in rebus humanis excluse uideantur obuiare sententie, quo rogo te decet affectu eis obedire, qui prorogandis uenerabilibus sunt attributi mysteriis? Proinde sicut non leue discrimen incumbit pontificibus siluisse pro diuinitatis cultu que congruit, ita his  non mediocre periculum qui cum parere debeant, despiciunt. Et si cunctis generaliter sacerdotibus recte diuina tractantibus fidelium conuenit corda submitti, quanto potius sedis illius presuli consensus est adhibendus, quem cunctis sacerdotibus et diuinitas summa uoluit peruenire, et subsequens Ecclesie generalis iugiter  pietas celebrauit? Ubi pietas tua euidenter aduertit nunquam quolibet et penitus humano consilio eleuare se quemquam posse illius priuilegio uel confessioni quem Christi uox pretulit uniuersis. Que Ecclesia ueneranda confessa superest, et habet deuota primatum. Impeti non possunt humanis presumptionibus que diuino sunt iudicio constituta. uinci aut quorumlibet potestate non possunt. Atque utinam sic contra nitentibus perniciosa non sit audacia, quemadmodum quod ab ipso sacre religionis auctore prefixum est, non potest ulla uirtute conuelli. Firmamentum enim Dei stat. Nunquidnam cum aliquibus infesta religio est, quantacunque potuit nouitate superari, et non magis hec inuicta permansit, quo estimata est posse succumbere? Desinant  ergo, queso te, temporibus tuis quidam per occasionem perturbationum ecclesiastica precipitanter ambire que non licet, ne et illa que male appetunt nullatenus apprehendant, et modum suum apud Deum et homines non teneant. Quapropter sub conspectu Dei sincere pietatem tuam deprecor, obtestor, et exhortor, ut petitionem meam non indignanter accipias; rogoin quam ut me in hac uita potius audias deprecantem, quam  in diuino iudicio sentias accusantem. Nec me latet, imperator Auguste, quod pietatis tue studium fuerit in priuata uita. Optasti semper fieri particeps promissionis eterne.

Quapropter noli irasci, si te tamen diligo, ut regnum. quod temporaliter assecutus es, uelim te habere perpetuum, et qui imperas seculo. possis regnare  cum Christo. Tuis certe legibus, imperator, pateris nichil perire; Romano nomini nulli admittis ingerere detrimentum, itane uerum est, princeps egregie, quod non solum presentia Christi beneficia, sed desideras et futura, ut religioni, ut ueritati, ut sinceritati catholice communionis et fidei temporibus tuis non patiaris quemquam inferre dispendium? Qua fiducia, rogo te, illic eius premia petiturus es, cuius hic damna non prohibes? Non sint grauia, queso te, que pro tue salutis eternitate dicuntur. Scriptum legisti: Meliora sunt uulnera amici quam oscula inimici. Queso pietatem tuam, ut quo affectu dicuntur a me, eo tuis sensibus intimentur. Nemo pietatem tuam fallat, uerum est quod singulariter per prophetam Scriptura testatur: »Una est  columba mea, una est perfecta mea ,« una est Christiana fides, quam ueneratur uniuersa Ecclesia catholica; catholica autem ueraciter illa est, que ab omnium perfidorum atque ab eorum successoribus atque consortibus, sincera, pura, immaculata communione diuisa est. Alioquin non erit diuinitus mandata discretio, sed miseranda confusio. Nec ulla causa iam superest, si hoc in quolibet contagio uoluerimus admittere, ne cunctis heresibus aditum ianuamque pandamus. »Qui enim in uno offenderit, omnium reus est, et qui minima spernit, paulatim decidit ,« hoc est, quod sedes apostolica magno pretaxauit, ut quia mundo radix est Apostoli gloriosa confessio,  nulla rima prauitatis, nulla prorsus contagione maculetur. Nam si, quod Deus auertat, quod fieri non posse confidimus, tale aliquid proueniret, uel unde cuiquam resistere auderemus errori, uel unde correptionem errantibus posceremus? Proinde si pietas tua unius ciuitatis populum negat posse pace componi, quod nos de totius orbis terrarum sumus uniuersitate facturi, si  nostra fuerit preuaricatione deceptus? Si totus correctus est mundus, profana primum suorum traditione despecta, quomodo non corrigatur unius ciuitatis populus, si predicatio fidei succedat? Ergo, gloriose imperator, nolo ego Ecclesiarum pacem, quam etiamsi cum mei sanguinis impendio prouenisse posset, amplector. Sed precor cuiusmodi debeat esse pax ipsa, non utcunque  scilicet ueraciter Christiana mente libremus. Quod enim potest esse pax uera, cui caritas intemerata defuerit? Charitas autem qualiter esse debeat nobis euidenter Apostolus predicat, qui ait: »Charitas de corde puro et conscientia bona, et fide non ficta .« Quomodo, queso te, de corde 238 erit puro, si contagio inficiatur externo? Quomodo de conscientia bona si prauis fuerit malisque commista? Quemadmodum fide non ficta si maneat sociata cum perfidis? Que cum a nobis sepe iam dicta sint, necesse est tamen incessabiliter iterari, et tandiu non tacere quandiu nomen pacis obtenditur, ut nostrum non sit, ut, inuidiose iactatur, facere pacem. Sed talem uelle doceamus qualis et sola pax esse, et preterquam pax nulla esse monstratur.  Euthycianum dogma contra apostolice sedes cautelam peruigilat, si creditur salua fidei catholice posse ueritate constare, promatur, asseratur, et quantislibet uiribus astruatur, ut non solum per seipsum quam inimicum sit fidei Christiane possit ostendi, sed quante et quam lethales hereses in sua contineat colluuione monstrari. Si autem, ut magis confidimus, a catholicis iudicatis mentibus excludendum, queso te, cur non contagia simul eorum qui hac probantur esse polluti, decernitis refutanda, cum dicat Apostolus: Qui non solum non facienda faciunt reos uideri, sed etiam qui consentiunt facientibus. Proinde sicut non potest peruersitatis communicatore suscepto non pariter peruersitas approbari, sic non potest refutari peruersitas, complice peruersitatis admisso. Legibus certe, fratres, criminum conscii  susceptoresque latrocinantium pari iudiciorum pena constringuntur, nec expers facinoris estimatur, qui, licet ipse non fecerit, facientes tamen familiaritatem fedusque receperit.

Proinde cum Chalcedonense concilium pro fidei catholice atque apostolice ueritate communioneque celebratum damnauerat Eutychem detestandi furoris auctorem, non satis habuit, nisi ut pariter eius quoque consortem Dioscorum ceterosque propelleret. Hoc igitur modo sicut in unaquaque heresi uel factum semper uel fieri non habetur ambiguum, successores eorum Timotheum, Petrum, atque alterum Antiochenum Petrum non uiritim propter singulos quosquis rursus facto concilio, sed synodi semel  iacta regula consequenter elisit. Quemadmodum ergo non euidenter apparet etiam cunctos simili tenore constringi, et qui eorum communicatores et complices exstiterunt, atque omnes omnino a catholica atque apostolica merito communione discerni. Hinc Acacium quoque iure dicimus a nostro consortio submouendum qui maluit in sortem transire perfidie quam in catholice atque apostolice communionis sinceritate constare, cum fere triennium ne id ueniret apostolice sedis epistolis doceatur competenter instructus. Postquam uero communionis est factus aliene, non potuit non catholice et apostolice mox societate precidi, ne per eum si uel paululum cessaremus, nos quoque uideremur subisse contagia perfidorum. Sed reuera uel tali percussus pena  resipuit, correctionem promisit, emendauit errorem. Aut ille tractatus lenius ualeat cerceri, qui etiam uerbera dura non sensit? Quo in sua perfidia et damnatione manente, tam eius in ecclesiastica recitatione non potest nomen ascribi, quam externe contagium communionis admitti. Quapropter aut doceatur ab heretica participatione sincerus, quorum si ille communioni permiscuit, aut cum iisdem non potest non repelli. Si aut susurrant Orientis episcopi ad eos sedes apostolica non ista conscripserit, quasi uel ipsi de recipiendo legitime Petro sedem apostolicam suis litteris fecerint certiorem, uel huius receptionis incondite non iam pariter complices exstitissent, quem sicut uere non possunt docere ab heretica prauitate fuisse purgatum, ita se hereticorum  nullatenus poterunt excusare consortes. Quod si fortassis astruxerint quod ad apostolicam sedem de susceptione Petri per Acacium cuncta consona uoce retulerint per eumdem sibimet omnes pari uice sentiunt fuisse rescriptum, apostolice uero sedis auctoritas, quod cunctis secundis Christianis et Ecclesie prelata sit uniuerse et canonum series paternorum et multiplici traditione firmatur. Sed licet hinc uel utrum sibi quisque contra Nicene synodi constituta quippiam ualeat usurpare, collegio potest unus communionis ostendi non mentibus externe societatis aperiri. Apud illos si quis confidit egrediatur in medio, et apostolicam sedem de utraque parte reuincat et instruat. Tollatur ergo nomen e medio quod Ecclesiarum discretione procul a catholica  communione operatur, ut sincera pax fidei communionisque repararetur, et unitas. Et tunc quisquis nostrum contra uenerandam uel insurrexit, uel nitatur insurgere uetustatem, competenter et legitime perquiratur. Et illic apparebit quis modesto proposito custodiat formam traditionemque maiorum, quis supra hec irreuerenter insiliens, quis rapinam equalem posse fieri arbitretur. Quod si mihi populi Constantinopolitani persona proponitur, per quam dicatur nomen scandali, id est, Acacii non posse remoueri, id est, taceo quia et heretico quodam Macedonio pulso, et Nestorio nuper eiecto plebs Constantinopolitana catholica permanere delegerit, quam maiorum presulum damnatorum affectione retineri.  Taceo quos ab eisdem ipsis damnatis presulibus, quibus baptizati fuerant in fide catholica manentes nulla sint exagitatione turbati. Taceo quod rebus ludicris populares tumultus, nunc est uestre pietatis auctoritas refrenarit, atque ideo multo magis pro salute animarum suarum necessario nobis Constantinopolitane ciuitatis obtemperare multitudo, si eam ad catholicam et apostolicam communionem uos principes reducatis. Etenim, imperator Auguste, si contra leges publicas aliquid  quispiam fortasse tentaret, nulla pati ratione potuisses ad unitatis puram sinceramque deuotionem. Ut tibi plebs subdita redigatur conscientie tue non putas interesse. Postremo, si unus populi ciuitatis animus non putatur offendi, ne diuina, ut res postulat, corrigantur, quanto magis  ne diuina offendantur catholici nominis uniuersi piam fidem, nec ledere debemus omnino, nec possumus? Et tamen idem nostra se poscunt uoluntate sanari. Competentibus ergo sinant curari se posse remediis. Alioquin  in eorum transeundo perniciem cum illis perire possumus; ipsos uero saluare non possumus. Iam hic quid sit magis sequendum sub diuino iudicio uestre conscientie derelinquo utrum sicut nos optamus similiter omnes certam redeamus ad uitam, an sicut illi poscunt, manifestam redeamus ad mortem. Sed adhuc apostolicam fidem sibi medicinalia suggerentem, superbam uocare arrogantemque contendunt. Habet hoc qualitas sepe languentium, ut accusent medicos congruis obseruationibus ad salubria reuocantes,  quam ut ipsi suos noxios appetitus depromere uel reprobare consentiant. Si nos superbi sumus qui animarum remedia conuenientia ministramus, quid uocandi sunt qui resultant? Si nos superbi sumus qui obediendum paternis dicimus institutis, qui refragantur quo appellandi sunt nomine? Si nos elati sumus, qui diuinum cultum puro atque illibato cupimus tenore seruare, qui contra diuinitatem quoque sentiunt, dicant qualiter nuncupentur? Sic et nos ceterique qui in errore sunt, estimant quod eorum non consentiamus insanie, ubi tamen Spiritus superbie ueraciter consistat et pugnet, ueritas ipsa dicat.



Item Gelasius ad episcopos Dardanie Acacium a sede apostolica competenter fuisse damnatum.

 Dilectissimis fratribus uniuersis episcopis per Dardaniam constitutis GELASIUS.

ualde mirati sumus, quod uestra dilectio quasi nouam et ueluti difficilem questionem, et adhuc tanquam inauditum quidpiam nosse desideratis, quod Eutichiane pestilentie communicatores, non habentes quod pro sue perditionis obseruatione respondeant frequenti iam ratione conuicti sola contentione submurmurant, non quia sit alicuius momenti quod garriunt, nec inueniant penitus quid loquantur, ubi magis eos qui catholicis sensibus instituti sunt, adhuc herere miramur, quam illos qui a ueritate exciderunt, et ab antiqua Ecclesie traditione sunt deuii, profanas uocum nouitates et ineptas caduce peruersitatis obtendere quibus  eos retulit uestra dilectio iactare. Ideo Acacium non putare iure damnatum, quod non speciali synodo uideatur fuisse deiectus, et insuper dementiam sue uanitatis accumulatur pueriliter dicentes, precipue pontificem regie ciuitatis. Quapropter stultitiam respuentes inanium querelarum, percurrere uos oportet, ab ipsis beatis apostolis et considerare prudenter, quoniam Patres nostri catholici, uidelicet docti pontifices in unaquaque heresi quolibet tempore suscitata, quidquid pro fide, pro ueritate, pro communione catholica atque apostolica secundum Scripturarum tramitem predicationemque maiorum facta semel congregatione sanxerunt, inconuulsum uoluerunt deinceps firmum constare; nec in eadem hac causa denuo que prefixa fuerant, retractari  qualibet recenti presumptione permiserint, sapientissime prouidentes, quoniam si decreta salubriter cuiquam liceret iterare nullum contra singulos quosque prorsus errores stabile persisteret Ecclesie constitutum, ac super iisdem furoribus recidiuis omnis integra definitio turbaretur. Nam si limitibus etiam prefixis positarum semel synodalium regularum non essent elise pestes resumptis certaminibus contra fundamentum sese ueritatis attollere, et simplicia queque corda percutere. Quid fieret, si subinde fas esset perfidis inire concilium? Cum quelibet illi manifesta sit ueritas, nunquam desit quod perniciosa depromat falsitas tametsi ratione uel auctoritate deficiens, sola tamen intentione non cedens. Que maiores nostri diuina inspiratione  cernentes, necessarie precauerunt, ne contra unamquamque heresim quod acta semel synodus pro fide, communione, et ueritate catholica atque apostolica promulgasset, non sinerent nouis post hec recitationibus mutari, ne prauis occasio preberetur, que medicinaliter fuerant statuta pulsandi, sed auctore cuiuslibet insanie ac pariter errore damnato sufficere iudicarunt, ut quisquis aliquando huius erroris communicator existeret, principali sententia damnationis eius esset obstrictus, quoniam manifeste quilibet uel professione sua uel communione possit cognosci. Et ut breuitatis causa priora taceamus, que diligens inquisitor facile poterit inuestigare Sabellium damnauit synodus, nunc fuit necesse, ut eius sectatores postea damnarentur, singulas uiritim synodos  celebrari, sed pro tenore constitutionis antique, cunctos qui uel prauitatis illius uel communionis exstitere participes, uniuersalis Ecclesia dixit esse refutandos. Sic propter blasphemias Arii forma fidei communionisque catholice Niceno prolata conuentu, Arianos omnes, uel quisquis in hanc pestem siue consensu, siue communione deciderit sine retractatione conclusit. Sic Eunomium, Macedonium, Nestorium synodus semel gesta condemnans ulterius ad noua concilia ueniri non sinat, sed uniuersos quocunque modo in has blasphemias recidentes tradito sibi limite synodali, refutauit Ecclesia nec unquam recte cessisse manifestum est, qualibet necessitate cogente nouis ausibus que fuerant salubriter constituta  temerasse. Non autem nos latet in tempestate persecutionis Ariane plurimos pontifices de exsiliis, pace reddita, respirantes per certas prouincias congregatis secum fratribus Ecclesias composuisse turbatas. Non tamen utilius synodi Nicene quidquid de fide et communione catholica definierant, immutarent, nec noua quemquam prolapsum damnatione percellerent. Sed illius terrore decreti, nisi resipuissent, iudicarent damnatos esse, quibus conuenienter, ut dictum est, ex paterna traditione perpensis, confidimus quod nullus iam ueraciter Christianus ignoret uniuscuiusque synodi constitutum, quid uniuersalis Ecclesie probauit assensus, nullam magis assequi sedem pre ceteris oportere quam primam, que et unamquamque synodum sua auctoritate confirmat, et  continuata moderatione custodit, pro suo scilicet principatu, quem beatus Petrus apostolus Domini uoce preceptum. Ecclesia nichilominus subsequente, et tenuit semper, et retinet. Hec dum Acacius certis comperisset indiciis a ueritate apostolica deuiasse diutius ista non credens, quippe quem nouerat exsecutorem sepe necessarie dispositionis se contra hereticos exstitisse, per triennium fere litteris destinatis eumdem monere non destitit, sicut per diuersos missa familiariter scripta testantur. Quibus ille dum primum tanquam debito silentio, nichil respondere proponeret, tandem aliquando missis litteris profitetur, sed Alexandrino Petro quem expetita apostolice Sedis auctoritate exsecutor ipse quoque damnauerat, absque Sedis apostolice notitia communione  permistum, beati autem Petri sedes que Alexandrinum Petrum se tantummodo damnasse non etiam soluisse nouerat, non recepit, atque ideo ne per 239 Acacium in Petri consortium duceretur, ipsum quoque a sua communione submouit et multis modis transgressionem a sua societate fecit alienum. Hic si examinatio queritur, iam iudicio non erit opus, postquam litteris suis ipse confessus est. Si auctoritatis pondus inquiritur Chalcedonensis synodi tenore illius definitionis exsecutio reperitur, quo damnati illic erroris communicator effectus, prefixe nichilominus particeps damnationis existeret, quoniam idem ipse error qui semel est cum suo auctore damnatus in participe quolibet praue communionis effectum, et exsecrationem sui gestat et penam.  Quo tenore Timotheus etiam atque ipse Alexandrinus Petrus, qui secundam certe sedem tenuisse uidebant, non repetit a synodo, sed auctoritate tantummodo sedis apostolice, ipso quoque Acacio postulante uel exsequente probantur esse damnati. Quod si utrum errori uel preuaricationi communicarent, Acacius forsitan dicatur oportuisse constare, breuiter prebemus ad ista responsum. Aut enim ipsi doceant Petrum legitime ueraciterque purgatum, et ab omni contagione hereticorum rite discretum, cum ei communicauit Acacius, si eius communicatorem putant Acacium aliquatenus excusandum, aut si ut magis est uerum conuenienter atque legitime Petrum non probauerint expiatum.

 Restat ut eius inexpiatione fuerit, et qui ei communicauit infectus. Nec plane tacemus, quod cuncta per mundum nouit Ecclesia, quoniam non quorumlibet sententia ligata pontificum sede beati Petri apostoli uis habeat resolui, utpote que de omni Ecclesia fas habeat iudicandi, neque cuiquam de eius liceat iudicare iudicio. Siquidem ad illam de qualibet mundi parte canones appellare uoluerunt, ab illa autem nemo sit appellare permissus. Quapropter satis constet Acacium nullum pontificium habuisse sententias sedis apostolice sine ulla eius notione soluendi. Qua certe synodo hoc ille presumpsit, quod nec sit ab apostolica sede fas quidem haberet efficere, cuius sedis episcopus, cuius metropolitane ciuitatis antistes. Nonne parochie Erraclensis  Ecclesie? Si illi certe licuit sine synodo sententiam apostolice Sedis abrumpere, nulla citius consultatione quesita, ita ne uero non licuit prime sedi Chalcedonensi synodi constituta, sicut decuit exsequendi huiusmodi preuaricatorem se auctoritatem detrudere? Sed nec illa preterimus quod apostolice Sedi frequenter datum est more maiorum, etiam sine ulla synodo precidente exsoluendi quod synodus iniqua damnauerat, et damnandi nulla existenti synodo, quos oportuit, habuerit facultatem, sancte memorie quippe Athanasium synodus Orientalis addixerat. Quem tamen exceptum sedes apostolica, quia damnationi Grecorum non consensit, absoluit. Sancte memorie nichilominus Ioannem Constantinopolitanum synodus etiam catholicorum  presulum certe damnauerat, quem simili modo sedes apostolica etiam sola, quia non consensit, absoluit. Item sanctum Flauianum, pontificem Grecorum, congregatione damnatum pari tenore, quoniam sola sedes apostolica non consensit, absoluit potius quam illic receptus fuerat. Dioscorum secunde sedis presulem sua auctoritate damnauit, et impiam synodum non consentiendo submouit sola et auctoritate ut synodus Chalcedonensis fieret sola decreuit. In qua ergo ut sola uis habuit absoluendi eos quos synodica decreta protulerant, sic etiam sine synodo in hac eadem causa plurimos etiam metropolitanos damnasse cognoscitur. Quod si quis hec ab apostolica sede, ut sancta synodo acta reprehendit, preter quod prisca rerum probatione conuincitur. Iterum  multo magis Acacium non licuisse fatebitur. Dicat ergo qua ipse synodo secunde sedis antistitem, qualemcunque certe catholicum et a catholicis ordinatum, nec de catholica fide et communione aliquatenus impetitum duxerit excludendum, et hereticum manifestum Petrum sua quoque exsecutione damnatum, pontifici catholico permisit subrogandum. Qua synodo tertie sedis apostolice episcopum sanctum Calendionem fecit expelli, ac nichilominus eidem Petrum tam hereticum manifestum, ut eidem palam nec se communione pretenderet sua passis dispositione substitui. Qua denique per totum Orientem synodo eiectis orthodoxis, nullo crimine maculatis, prauos quosque et criminibus inuolutos sua prouisione  supposuit? Qua synodo tot aliena priuilegia nefandus populator inuaserit? Sed libri non sufficerent, si tragedias eius quas per Ecclesias totius Orientis exercuit sigillatim describere moliamur. An illud ipsius argumentum nobis estimauit opponendum, quo facinora sua in imperialem uisus est iactare personam. Cur igitur, quando uoluit, obsistit Basilisco tyranno certe et heretico uehementer infesto? Cur ipsi imperatori Zenoni, quia palam Antiocheno Petro communicare noluit, suam nimirum subdidit uoluntatem. Ecce potuit in aliis resultare, sed noluit. Annon Apostolus dixit: »Non solum qui faciunt, sed etiam qui consentiunt facientibus « reatu pariter sunt irretiti. Sed ut ea que latius explicanda sunt omittamus, quidquid ipse  Zeno imperator suis litteris profitetur cuncta se ex Acacii gessisse concilio, nec hoc enim litteris suis fallere ipse quoque testatur Acacius. Qui et eum nichilominus uniuersa recta gessisse conscripsit, et suo concilio hec eadem gesta non tacuit. Quasi uero tantum in Alexandrini Petri communione Acacius preuaricator exstiterit, et non in omnibus quos fecit, uel depulsis catholicis pontificibus, unquam tyrannos Ecclesiis preponi ut taliter prepositis peruersa communione permistus est. Qui hoc ipso secundum canones fuerant ab ecclesiastica communione pellendi quod se passi sunt successores uiuis sacerdotibus adhiberi. Quis autem non perspiciat Christianos qui, catholicis pontificibus propria sede deiectis, nonnisi heretici potuerunt introduci? Quibus tamen  cunctis uel auctor fuit Acacius, subrogandis uel subrogatis communicator accessit; his itaque, quia communione hereticorum nullatenus discrepabant. Cur igitur uel cum hec fieri uiderit, non sicut sub Basilisco iam fecerat, ad apostolicam Sedem referre curauit, ut si solus ipse non poterat coniunctis cum eodem consiliis atque tractatibus apud imperatorem, que regioni competerent, allegaret. Nam si Basiliscus  tyrannus hereticus, scriptis apostolice Sedis uehementer infestus, a pluribus reuocatus ad eum accessibus, quanto magis legitimus imperator qui se catholicum uideri uolebat, potuit cum apostolica sede cunctorum quoque pontificum moderata suggestione mitigeri, precipue cum eiusdem Acacii esset specialis fautor et amator, et qui  litteris suis, tam ipsum Acacium quam sanctum papam Simplicium magnis laudibus extulisset, quod hereticis constantissime restitissent. Cur tanto tempore Acacius inter ista conticuit, nisi quia prohibere nolebat ullatenus que desiderabat expleri. Paremus tamen etiam, si nulla synodus precessisset, cuius apostolica sedes recte fieret exsecutrix. Cum quibus erat de Acacio synodus ineunda? Nunquid cum his qui iam participes tenebantur Acacio, et per Orientem totum catholicos sacerdotes uiolenter exclusissent. Per exsilia diuersa relegatis sociis euidenter existebant communionis eterne, nec prius se ac hec consortia transferentes, quam sedis apostolice scita consulerent. Cum quibus ergo erat synodus ineunda?  Catholici pontifices fuerant undique iam depulsi, solique remanserant socii perfidorum, cum quibus nec licebat habere conuentum, dicente Psalmista: »Non sedi in concilio uanitatis, et cum iniqua gerentibus non introibo ,« nec ecclesiastici moris est cum his qui pollutam habent communionem permistamque, cum perfidis miscere concilium. Recte igitur per Chalcedonensis synodi formam huiusmodi preuaricatio repulsa est potius quam ad concilium, quod nec opus erat post primam synodum, nec cum talibus habere licebat. Nam et quid ageretur de fide catholica intelligere, si uellent ignorare, non poterant, cum uiderent catholicos pontifices nulla synodi discussione, nullo concilio, precipue cum nouas causas esse perpenderent, toto  Oriente depelli, et ceteri quid cauerent ex illorum discere qualitate potuissent. Restat igitur ut illius partis illos fuisse hereseos sit clarum, cui se post tot experimenta dederunt, meritoque apostolica sede ceterisque catholicis non iam consulendi erunt, sed potius notandi. Risimus autem quod prerogatiuam uolunt Acacio comparari, quod episcopus fuerit regie ciuitatis. Nunquid apud Mediolanum, apud Rauennam, apud Firmium, apud Treueros multis temporibus non constitit imperator. Nunquid harum urbium sacerdotes ultra mensuram sibimet antiquitus deputatam quidpiam suis dignitatibus usurparunt. Nunquid Acacius ut Ioannem quantumlibet hominem catholicum, tamen a catholicis ordinatum de Alexandria excuteret Petrumque in heresim iam deiectum  atque damnatum absque sedis apostolice consultatione reciperet. Aliqua synodo saltem illic habita hoc audacter arripuit. Ut Calendionem de Antiochia depelleret, hereticumque Petrum ipse damnauerat, absque notitia sedis apostolice rursus admitteret aliqua synodo id fecisse monstratur.

Si certe de dignitate agitur ciuitatum, secunde sedis et tertie maior est dignitas sacerdotum, quam eius ciuitas que non solum inter sedes minime numeratur, sed nec inter metropolitanorum iura censetur. Nam quod dicitis regie ciuitatis, alia potestas est regni secularis, alia ecclesiasticarum distributio dignitatum. Sicut enim, quamuis parua ciuitas, prerogatiuam presentis regni non minuit, sic imperialis presentia mensuram dispensationis religiose non  mutat. Sic clara urbs illa potestate presentis imperii religiosa sub eodem tunc firma, tunc libera, tunc prouecta consistit, si potius hoc presente propriam teneat sine ulla perturbatione mensuram. Sed dicatur forsitan de Alexandrino et Antiocheno, certis ex causis principem magis illa que gesta sunt non Acacium precepisse. Sed principi Christiano decuerat suggerere sacerdotem, maxime cuius familiaritate et fauore fruebatur, saluam fore de eius iniuria contumeliaque uindictam, tantum ut Ecclesie sineret Christianus princeps regulas custodiri, quia et noua in utroque pontifice causa esset exorta, et nouam discussionem consequenter inquireret, et sicut semper esset effectum sacerdotali concilio de sacerdotibus  iudicia prouenirent, non a seculari uiderentur qualescunque pontifices, etsi errore humanitatis accidente, non tamen contra religionem ullatenus excedentes potestate procelli. Aut et hec iuxta rationem principis suggerenda non erant. Regie ciuitatis honore sublimis, si factus erat regia ciuitate sublimior, tanto magis in his suggerendis debuit esse constantior. Si autem in his que pro religione fuerant exerenda exstitit contemptibilis, aut despectus, aut segnis, aut fiduciam non habens intimandi, in quo per regiam ciuitatem maior effectus est. Nathan prophetam palam publiceque in faciem regi Dauid et commissum pronuntiauit errorem, et ipsum commisisse non tacuit, et confessione correctum consequenter absoluit . Hic autem uir bonus  et sacerdos egregius in tantum se et suggerere potuisse monstrauit et noluisse deprompsit, imo fuisse patefecit, ut et imperator cuncta se ex eius concilio gessisse taceret, et ipse imperatorem magnis preconiis eleuaret ista facientem, seseque proderet his agendis rebus fuisse participem. Sed esto Calendion nomen imperatoris abstulerit Ioannis principi mentitus fuisse iactetur. Que tamen cum noue essent cause, noua debuerit ecclesiastica peruenire discussio, qui in hominem imperatorem peccasse dicebantur, nullatenus uenientes synodo deiici debuerunt, et in Deum, qui summus et uerus est imperator, Acacium delinquentem sinceramque communionem diuini sacramenti studentem miscere cum perfidis sancta synodo qua hec est damnata perfidia; non  oportebat excludi? Quid per totum Orientem de innumeris urbibus pulsi catholici sacerdotes et heretici subrogati? Nonne certe erant cause, et his consequenter una synodus debebatur. Cur tamen non uenit in mentem, ut in talibus causis peteret a principe saltem qualemcunque synodum celebrandam, ut quocunque colorato iudicio traditionis ecclesiastice passim pontifices uiderentur exclusi, non solum quarumcunque urbium sacerdotes, sed metropolitani incunctanter antistites. His omnibus cum non restitit suggestione qua potuit consensit Acacius communicando cunctis qui catholicorum in locum heretici fuerunt subrogati. Apostolus autem dicit, non solum »qui faciunt, 240 sed qui consentiunt facientibus ,« reos indubitanter ascribi. An hec licuit  seculari potestati et actis talibus Acacio consentiente absque ulla synodo, quam ipsa rerum nouitas exigebat absque sedis apostolice consultatione perficere, et sedi apostolice non licuit, secundum tenorem synodi Chalcedonensis, in ueteri utique causa et ueteri constituto iusta utique definitione damnatum inimicis synodi Chalcedonensis Acacium communicantem a sua communione depellere. Sed, inquiunt, Acacius principibus obuiare non potuit, cur Basilisco, quia uoluit obuiauit. Cur ipsi Zenoni, ne palam Petro Antiocheno, quamuis latenter hoc fecerit, communicare uideretur, non communicauit assensum. Ecce resultanti non restitit imperator. Ecce uim nolenti non intulit. Ecce fugienti contagia manifesta concessit.  Postremo cur tanto tempore cum ista gererentur, lex gerenda cognosceret, et non ad sedem apostolicam, a qua sibi curam illarum regionum nouerat delegatam referre curauerit. Sed prius laudator factus est ipse gestorum, quia lex premoneret talia non esse tentanda uel ne tentarentur obsisteret, sicut sub Basilisco iam fecerat. Cur illis ceteris communicare consensit, qui depulsis catholicis sacerdotibus indubitanter heretici singulis urbibus fuerant substituti. Postremo, si ille defuit suis partibus, et que sacerdoti catholico competerent, agere non curauit, ideo sedes apostolica quod ad eam pertinebat non potuit, nec debuit preterire. Quolibet modo hereticorum complicem refutauit et consortem communionis externe a sua communione dimouit.

 Nec opus fuit noua synodo cum ueteris constituti sufficienter hec forma prescriberet, nec opus fuit hec facienda episcopis Orientis intimare, quos et expulsione catholicorum, que agebantur in causa fidei non ignorasse manifestum sit, et communicando hereticis subrogatis facto tali consensisse non dubium est, etiam externe communionis effectos, atque ideo cum eis nec iam potuisse, nec debuisse sedis apostolice scita tractari. Ecce agnouerunt in eorum professione, qui constantissime perdurarunt, quid fidei communionique catholice deberetur. Ecce agnouerunt, quemadmodum a talibus recedendo, imo talibus contraria moliendo, a fide et communione catholica atque apostolica deuiarit Acacius, seque cum eodem pariter errori subdiderunt. Ecce agnouerunt  quam iustis ex causis pro fide et communione catholica atque apostolica, cui et illi qui in ea perstiterant, congruebant, et illi qui perstantibus obuiabant ab eadem docebantur alieni sedis apostolice auctoritate sit remotus Acacius, eiusque pariter quicunque complices exstiterint, atque ab illorum merito cum his communione discretus, a qua se ipse primum cum suis consortibus catholicis pontificibus discrepando cognoscitur separasse, iureque sententiam ille damnationis excepit ceteris consortibus promulgandam qui solus pro omnibus suis consortibus in communione se recidisse perfidie ad apostolicam sedem missis est professus. Cui si communicauerant Orientales episcopi antequam referretur huc, pari utique reatu sine dubio probabantur inuolui, iureque per illum transgressionis  sententiam susceperunt, tanquam facti cum eodem communionis externe. Qui utique non consuli tanquam nostre communionis homines iam deberent. Sed tanquam in contrario positi consortio refutari. Si uero non communicauerant antequam Acacius huc referretur, et communicantem notare debuerant, ipse de eodem potius huc referre, atque apostolice sedis uigore perculsum merito comprobare. Cumque sede apostolica tantisque illis pontificibus magis tenere concordiam. Sed quia ab eorum societate desciuerant, et eorum successoribus communicare delegarant, ideo cum sede apostolica minime congruebant, quia in sectam reciderant preuaricatoris Acacii illius sine dubio prouidebant sententia consequenter  constringi, et ob hoc uideri eum nolebant damnatum, quia se cognoscebant in eadem preuaricatione damnatos, in qua hodie manere persistunt. Sed sicut hi simili conditione constricti complicem suum non possunt iudicare, non iure damnatum, neque rei reum possunt competenter absoluere sic ille iure preuaricatore damnato, isti quoque pari iacent damnatione prostrati, neque nisi resipiscentes inde poterunt prorsus absolui, quia sicut per unum scribentem eorum omnium uulgata transgressio est qui in eamdem perfidie reciderant actionem, sic in unum eumdemque qui pro omnibus scripserat uel scribendo prodiderat uoluntates transgressione punita cunctorum que ad instructionem uestre dilectionis fassatis abundeque sufficere iudicamus, quamuis eadem  latius, si Dominus concesserit facultatem studeamus exponere, quatenus et fidelium quisque cognoscat, nichil apostolicam sedem, quod absit, propere censuisse. Que tamen sententia in Acacio destinata, et si nomine tantummodo presulis apostolici cuius erat utroque potestatis legitime probatus esse deprompta precipue cum secretim dirigenda uideretur, ne ostensa ubique presentis dispositio salutaris quibuslibet difficultatibus impedita necessarium habere non posset effectum, tamen quia orthodoxis ubique disiectis et hereticis tantummodo, eorumque consortibus iam relictis in Oriente catholici pontifices aut residui omnino non essent, aut nullam gererent libertatem plurimorum in Italia catholicorum congregatio sacerdotum rationabiliter cognouit in Acacium fuisse  prolatam. Que congregatio facta pontificum non contra Chalcedonensem, non tanquam noua synodus contra ueterem primamque conuenit, sed potius secundum tenorem ueteris constituti particeps apostolice exsecutionis effecta est, ut satis appareat Ecclesiam sedemque apostolicam, quia alibi iam omnino non posset ubi potuit, et cum quibus potuit nichil penitus omisisse quod ad fraternum pertineret pro intemerata fide et sincera communione tractatum. Quid ergo isti prudentes uiri et argutis mentibus totius regionis interna rimantes in Orientis partibus constituti, si cognouerunt huiusmodi personam in Antiochena Ecclesia constitutam. Cur communicandum talibus prebuere consensum. Cur non illico reclamauerunt? Cur non se tali contagio submouerunt,  cum euidenter aduerterent ideo Calendionem depulsum, ut hereticis panderetur introitus. Quare hic nichil de synodo, nichil de re, nichil de fide Christiana, nichil de personarum examinatione tractarunt. Si uero ille se communioni uoluntarie subdiderunt, ab apostolica sede certe separati sunt cum talibus, et apud tales si esset necessarie fieri nulla posset omnino synodus prouenire. Quod si ignorasse se dixerint, qualis in Antiochia post Calendionem successit antistes, quid mirum, si qui in Oriente positi, que in regione sua contigerint scire nequiuerunt ea que apud apostolicam sedem gesta fuerant scire ignorarent. Cur tamen postquam ad eorum notitiam peruenit, qualis esset sacerdos apud Antiochiam constitutus,  non eius consortia respuerunt continuo. Cur excusationem de ignorantie colore pretendunt, cum hodie et manifesta contagio perfidorum, et a nobis sepius exprobrata sectantur. Quo satis apparet, quia nec tunc quidem, etiam si cognoscerent, refutarent, quando nunc etiam publicata non renuunt, prorsus in quamlibet se partem excusationemque conuertant, manifeste ueritati, si talia que eis suffocantur, ut suis ipsi uerbis possint actibusque concludi, nec nisi solam perniciem obstinate perfidie residuum uentilare.

Hec autem que de Calendione uenerabili dicta sunt, et in Ioannis Alexandrini conueniunt certa ratione personam, imo si causa eadem latius inquiratur, tante illic tragedie, tanti reperiuntur errores, ut si ipsi sunt iudices qui hec perpetrarunt, cum  euidenter fuerint confutati, a sua damnatione non enim temperent. Talem enim illic antequam monstratur nichil aliud quam quesitam causam quemadmodum catholico qualicunque deposito pontifice, heretico Petro reseraretur accessus. Nunc istud nemo discutiebat synodum nemo poscebat, passim omnia licito fieri a quibuscunque uidebantur, nullum discrimen rerum, nulla examinatio postulabatur Ecclesie, sed prout unicuique uenisset in mentem, de filiis urbibus catholicis pellebatur episcopus, non solum metropolitanus, sed etiam tertie et secunde sedis antistes. In his nulla rerum inuestigatio querebatur, nulla facienda consilia tractabantur, subrogabantur heretici, nemo resultabat, sed uelut muta pecora in captionem ducta, subditis uoluntatibus perfidiam sectabantur,  non mirum quidem, si nunc eos defendere moliantur, quorum indiscussam a sanctis mentibus secuti sunt uilitatem. Sed miramur cur eos non pudeat in istorum damnatione de synodo non facta causari, cum sciant tot tantosque pontifices nulla synodo fuisse depulsos, in istorum reiectionem si de non inito concilio conqueruntur cognoscant se, cur non et hoc in aliorum reiectione quesiuerunt accusari. Si uero in ceterorum reiectione concilia necessaria non fuerunt, nec in istis necessaria fuisse cognoscant. An in catholicorum deiectione non fuit opus, et fuit magnopere congregandi in preuaricatoris damnatione confessi. Quid igitur restat, nisi ut dicant hereticos non fuisse. Non ergo de synodo conquerantur, qui se palam communionis externe perhibent sectatores. Cur ergo eis synodus  necessaria fuisse uideatur, qui se contra Chalcedonensem synodum uenire cognoscunt. Quid Eutichianus error cum suis auctoribus generalis Ecclesie uoce damnatus est. Nec dubium quod sicut in unaquaque heresi, quod incessabiliter repetendum est, quia firmum esse nullus ambigit Christianus, omnes complices sectatores communicatores damnate semel prauitatis pari sorte censentur. Ideoque sit consequens, ut sicut Timotheus atque Petrus talium sectatores secundum illius synodi tenorem nulla recenti facta pontificum congregatione damnati sunt, sic et Petro quia communicauit Acacius, ut criminis particeps, ita consors sit factus et pene. Quid igitur ambagibus et nebulis ista pretexunt, ut impudentiam  suam mentemque uesanam inanibus potius fabulis celare letaliter quam perdendo medicinaliter sanare contendant? Nihil enim uobis commune cum hominibus communionis externe. Ideo uocatur ad iudicium certum quecunque persona, ut aut fateatur obiecta, aut conuincatur obiectis. Post confessionem porro litterarum tenore deprompto, cur ad iudicium uocaretur Acacius qui se confessus est Petro, quem petiit a sedis apostolice preceptione damnari communione sociasse, nec ei iam credi externe communionis effecto, uel pro sua, uel pro illorum, uel pro Petri defensione iam posset, cuius se superius miscuerat nefando consortio. Feceratque se cum eius causa sine dubitatione communem, cui examinatione premissa et legitima esset, si ita purgatione  suscepta regulariter misceretur. Sed cum eodem non legitime discusso atque purgato communione sociatus, quam adhuc reo se miscuit, tam pro eodem non habuit loquendi fiduciam. Nam Acacius cum nullo priuilegio fulciretur, ut de secunda sede posset ferre iudicium, potuit iure damnari simili modo, nisi prime sedis auctoritate percepta, nec examinandi Petri ius habuit, nec recipiendi penitus potestatem. Quia regulariter constitit, nec apud nos Petro ullatenus absoluto quem damnasse nos nouimus examinasse uel absoluisse nescimus. Restat ut illud demonstremus eumdem Petrum quem se purgatum communione recepisse pretendit Acacius, nunquam ab heretice communionis contagione cessasse, nec non solum ipso tempore quo communicauit ei Acacius semper  Alexandrinum Petrum, et in hereticorum collegio perdurasse atque ita et per hunc Acacium perfide communionis suscepisse contagium, et per eamdem illis hereticis, quibus Petrus communicabat eadem peste conuictum. Qui presumpsit non seruato ordine Petrum suscipere nec examinatum eum, nec agnoscitur recepisse purgatum, et ideo preter sedis apostolice licentiam, non legitimam sibi eius receptionem usurpare uoluisse, ut examinationem eius et purgationem posset pro sua uoluntate mentiri, atque eum nec examinatum, nec reciperet omnino purgatum. Quem si reuera uellet examinatum purgatumque recipere, ordinem in eius examinatione ac receptione potius custodisset, sed ut uideretur magis quam ueraciter esset iure prorogari. Sicut ergo ante non prius  damnauit, quam et referret et posceret ab apostolica potestate damnandnm, sic et recipiendo modum seruare debuisset, ut priusquam se ei communioni misceret per sedem apostolicam posceret examinari eum, et legitima ratione purgari, cum nec examinandi aut recipiendi eum haberet ipse pontificium, et nonnisi per illius sedis auctoritatem 241 consensumque hoc posset implere, sine cuius auctoritate eum non poterat ipse damnare, et cum principali diligentia, et discuti potuit, et purgari, et ad communionem conuenientem admitti. Cum enim constet super auctoritate sedis apostolice huiusmodi personas, aut discussas uel esse purgatas, aut sic ab aliis quibus competebat episcopis absolutas, ut  tamen absolutio earum ex sedis apostolice consensione penderet, ubi utrumque defuit, nec discussionem legitimam, nec purgationem firmam, ac per hanc receptionem fuisse constat indebitam. Si tu absque mea communione Petrum iudicasti esse catholicum, meque despecto tuo eum iure recepisti, quod causaris, si illum ego a communione mea quam tu uoluisti contemptam, tanquam absque tua notitia uel consultatione repellerem. uis acquiescere, meus es: non uis acquiescere, meus non es. »Qui enim mecum non est, contra me est, et qui mecum non colligit, spargit .« Quero abs te, Petrum hereticum fuisse putes, an catholicum, an ab heresi postea esse correctum? Si hereticum, nullatenus ei communicare debuisti, et eidem  communicando, heretici te manifestum est factum fuisse participem, et eius consequenter ex synodi tenore uenientem damnatione constringi. Si catholicum, palam totius dogmatis es defensor, quod catholicum, pronuntias ac nichilominus illius erroris censeris, si hereticum fuisse definias, ac postea correxisse pretendas, eique te purgato communicasse pronuntias. Interim cuius persona me negligendum esse credidisti? Causari non potes quod in hac eadem neglexerim, deinde quod sine me ius non habueris uel absoluendi uel recipiendi huiusmodi rite personam. Hanc enim personam nec purgatam legaliter, nec regulariter constat esse receptam, quam regulariter non receptam tam legaliter non constat esse purgatam. Et ideo non iure purgatam, quia legaliter non receptam.  Mea enim in illum mea manente sententia, tu sine pontificio meo, ut meam sententiam resolueres ius non habens, qua potestate uel discussus est uel qua auctoritate receptus asseritur. Ecce interim in his causis uestra nutat et labitur auctoritas, et si hec sola sit prorsus tota subruetur. Sed adducite adhuc aliud quod ad cumulum uestre commotionis accedat. Quid enim si doceatur non solum priusquam in eius communionem ueniretis, neque tantummodo cum ad eius communionem uenistis, postea in hereticorum nichilominus communione durasse, nonne aut per illum apud uos communio perueniebat heretica, aut in hereticorum communionem uos eius commercio transibatis. Docete igitur Petrum Alexandrinum ab Antiocheni Petri unquam communione descisse, et  non usque ad diem cum Antiochenus Petrus in hac luce uersatus est indiuiduum utriusque fuisse consortium. An dicturi estis, et Antiochenum Petrum fuisse correctum. Cur isti usque in finem non communicasse gloriabatur Acacius. Sed quid profuit quod per seipsum communicare non uoluit, cum eidem per Alexandrinum Petrum sine ulla se communicare putaret inuidia. Quid facimus de tot tantisque ciuitatibus ex quibus catholici pontifices sunt expulsi. Si catholici subrogati sunt, cur catholici sunt reiecti? Si euidenter apparet, quia cum catholici sunt reiecti, non catholici fuerunt subrogati, restat ut catholici non sunt, sed heretici quicunque successerunt. Cur eis temere communicastis?  Cur non ut ista noua facies rerum, et tanta tragedia de pontificum successione uiuentium synodo discuteretur, egistis? An de uno dolent Acacio, quod speciali synodo non fuerit confutatus, cum proprium crimen litteris suis ipse detexerit, nec audiri debuerit, iam sponte confessus, et de tantis pontificibus catholicis non dolent, sine ulla discussione seclusis. Si catholicos nossent eos, quorum communionem uitauerant, his potius communicare maluissent quam non communicantes eis dura persecutione depelli. Ecce catholici tanti sacerdotes hoc ipso se iudicant, quid apostolica sedes censuerit cognouisse, constanterque probasse retinendum, qui communionem catholicam resonantes, et eos qui apostolice sedi communicarent, usque ad persecutionis  incursus tenuere consortes. Certe que sedes apostolica decreuerat orientalibus episcopis non innotuisse iactatur. Unde ergo tot tantique pontifices unum idemque cum sede apostolica sentientes, eamque probantes aperte religione sacrosanctam, ueraque sanxisse que non solum sequenda sibi iudicauerunt, sed etiam usque ad persecutionem uiriliter exercenda. Ecce habuistis qui apostolice constitutionis et notitiam uobis ingererent et retinendi constantiam ministrarent. Si apostolica sedes misisse, uix duos aut tres dirigere potuisset. Ecce tot pontifices apostolice sedis scita sectantes, ingerunt nobis notitiam, et prebent seruande ueritatis exempla qui contra tantos clausistis oculos ibidem constitutos, quomodo duos uel tres audire possetis. Hoc ipso sine dubio  cognouistis, illos apostolice sedi placere, quo uobis displicere uidebatis. Aut illos ergo sectamini per quos intelligebatis sedis apostolice uoluntatem, aut ad nichilum quidem de ignorantia uelitis obtendere, cum iudiciis tantis et talibus abutentes sedis apostolice constituta testimoniis predicantibus respuere potius quam recipere maluistis. Nunquid omnes isti quos memorauimus episcopi imperatori mentiti sunt? Nunquid omnes imperatoris nomen ex dipticis abstulerunt? Cumque pellerentur et uiuis pontificibus catholicis, successores heretici, et non de inferioribus quibusque ciuitatibus, sed etiam metropolitani pontifices in catholica communione iugiter durantes, cur igitur compassi non estis tantis fratribus uestris, cur non adiistis imperatorem? Cur non Ecclesie  causam et sacerdotii miserabilem decolorationem continuatis uocibus defleuistis, allegantes nunquam de pontificibus, nisi Ecclesiam iudicasse non esse humanarum legum de talibus ferre sententiam absque Ecclesie principaliter constitutis, obsequi solere principes Christianos decretis Ecclesie non suam proponere potestatem, episcopis caput subdere principem solitum, non de eorum capitibus iudicare, quibus Ecclesie consiliis, qua synodo pellerentur, quid denique commisissent, ut sine ulla discussione rerum tot ecclesiarum presules pro humano libitu et secularis potestatis arbitrio pellerentur, inauditos, indiscussos, inconuocatos non debere percelli, maxime cum noue cause et noua rerum facies appareret,  ut rectores ipsi plebium repentinis incursionibus pro mundane potentie uoluntate sacris dignitatibus priuarentur ex nulla ueteri causa, ex nullo collegio reatus nec participatione cuiuslibet erroris iam ante damnatos teneri eos conuincique consortes, ut tanquam ex preterita definitione iudicarentur obstricti. Et ideo quia nullus ante precedentibus causis recentes essent, cur eiicerentur incursus qui illi essent debent monstrari, et ecclesiasticis legibus ut semper oportere constare saltem uel pro uestro loco illorum duceretis miseriis consulendum, formidantes in uobis quod in aliis cernitis, preter illum morem uiolenter admitti, si crimine respersi erant. Aliquid de ecclesiastica debuit examinatione cognosci, taceo, et ad sedem apostolicam ex more referri,  ne nostra priuilegia curare uideamur. Satis sit ostendere quid secundum regulas Patrum et canones facere deberetis, precipue cum etiam ipse leges publice ecclesiasticam regulam sequentes, tales personas non nisi ab episcopis sanxerunt iudicari. Si uero de qualibet heresi fuerint impetiti, tanto magis eos decuit ista cognoscere, qui et secundum religionis tenorem possent ista discutere, et haberent pristinum, ex quo est christiana religio, pontificium iudicandi, aut catholici enim erant, aut heretici, de quibus passim illa ludibria gerebantur et latrocinia detestanda seuiebant; si heretici prodi, discuti, et legitime conuinci modis omnibus debuerant, uel suis confessionibus, uel aliorum uocibus confutari, taceo quia ad nos paterna fuerat  consuetudine referendum, tantumque commoneo quid fieri ecclesiastico iure conuenerat, si uero catholici probantur uos qui non solum in eorum depulsione cessatis, sed etiam subrogatis communicare delegistis indubitanter hereticis, quibus depulsis catholicis succedentibus non ignorastis causam fidei, communionisque catholice per tantos antistites toto orbe patefactos. Sed plane scientes uolentesque sine ulla discussione rerum, sine ulla synodali examinatione, sine ulla sedis apostolice reuerentia et assensistis hereticis libenter habentes, patienterque sinentes catholicos antistites inaudita prius et miserabili sorte detrudi. Quos si a fide integra communioneque catholica putaretis errare ad apostolicam  sedem secundum scita maiorum, et sicut semper est factum referre debuistis, sicut de Petro Alexandrino uel Antiocheno Petro de Ioanne Pauloque fecisse monstratur Acacius. Sed quia noueratis eos cum apostolica sede sentire, et quid sedes apostolica sua definitione censeret, per illos tantos ac tales episcopos constat Orientales antistites nullatenus ignorasse, et per illos catholice atque apostolice communioni prodiisse contrarios, et ab eadem defecisse cum non illis estis passione coniuncti, sed potius persecutoribus eorum societate connexi. Hic uobis synodus nunquam uenit in mentem, et certe de personis  nulla ueteri lege constrictis. Hic nullo concilio, non unius urbis uel unius episcopi, sed totius orientis Ecclesiam subiit animum uestrum  facto sacerdotali concilio, debere curari. Sed homines qui in contrariam partem toto proposito et toto recideratis affectu, concilia potius necessaria etiam studio declinastis, ne per eadem tale aliquid censeretur, quo uobis rebus euidenter offensis et legitime confutatis, in hereticorum non licere uenire consortium. Quid ergo de ignorantia pretenditis, cum per totum Orientem catholicam fidem communionemque sinceram sedi apostolice congruentem non solum cognouisse tot pontifices uidebatis, etiam usque ad extremum constantissime defendisse. Si uos non audieratis quid de fide et communione catholica atque apostolica censeremus, illos aspicere debuistis et aut sequi si credebatis esse catholicos, aut apud apostolicam sedem potius accusare, si credebatis errasse  quid illos aut suo proposito illam tenuisse sententiam, aut cognoscendo quid sedes apostolica definiret, et aut igitur collegas et fratres de proximo in conspectu uestro uel catholicos sequi debuistis, uel impetere si credebatis errare; nec illos a quibus nullo discrimine uexabantur prebere consensum, donec ueritas ex omnibus patefacta constaret, et regulariter de eis ecclesiastici iudicii forma procederet. Sin uero sedis apostolice regulam subsequendo perspiciebatis illos hanc tenere constantiam, consequenter per illos, et quid nostra definitio contineret, non habuistis incertum, et illorum persecutoribus annuendo a sedis apostolice non ignorantes eius sententiam consortio retraxistis, et adhuc dicitis ignorare uos quid sedes apostolica censuisset.  Cum illis sacerdotibus catholica fide et communione nolentibus non uerbis aut litteris, sed personis presentibus didiceritis uniuersa, et ab eadem uos proprio iudicio separasse uideamini, et adhuc dicitis synodum in unius hominis personam debuisse tractari, quam in damnandis totis pontificibus catholicis non quesistis. Quibus autem uultis ut de talium causarum relatione credamus catholicis an hereticis ab omni contagione hereticorum discretis, an hereticorum communione pollutis? Quis autem non uideat illos Ecclesie catholicos, et ab omni heretica peste, prorsus alienos, qui propriis urbibus detrusi, et in exsilium sunt redacti, et eos qui superstitibus catholicis successores fieri ausi sunt, catholicos omnino  non esse, sed aut Eutichiani manifesti, aut eorum sectatoribus communicantes hec pestis apud eos hodieque perdurat. Siquidem et cum Petro Alexandrino et cum Antiocheno Petro indifferenter hi qui catholicis successerant, communione permisti sunt, et successoribus utriusque Petri hodieque miscentur. His adde etiam illos qui catholicis, licet non successerunt, sed cum catholici pontifices haberentur talium se communioni iunxerunt, hec illa mistura. Hec est illa confusio que per Orientem totum inter catholicam, hereticamque, communionemque nulla discretio est. Imo qui discerni tentauerit potius hereticus habetur, persecutione percellitur, exsiliis et afflictione multatur.

Restat ergo ut in hac colluuione cunctorum, sicut  quisquis ab eadem separatus comprobatur, ita quisquis sincere est communionis, et ideo catholicus, ita quisquis illius detestandi, commercii particeps inuenietur, quantum a sincera communione, tantum a catholica atque apostolica sit remotus. Nec pretendat quisquis quod alicui forsitan euidentiori non communicasset 242 uel non communicare uideatur heretico. Quid enim iuuat, si illi non communicet, et his tamen communione iungantur qui ab illius non sunt communione diuersi? Quid si eorum nulli communicauit uel omnino non communicat? Hic erit ille sincere, catholiceque, apostoliceque communionis et fidei, alioquin nullo modo poterit indiscrete illius mistionis insincerum uitare contagium. Hoc modo etiam ille uir bonus Acacius Antiocheno  Petro, cui se palam non communicare iactabat per alios sine ambiguo communicasse detegitur. Neque enim ab omnium qui Antiocheno Petro communicabant, semet Acacius communione suspendit, ac per hoc quid profuit quod uideri uolebat. Illi palam non communicare, cui per suos complices sub signo communionis nectebatur, Alexandrino Petro communicauit Acacius. Sed donec aduixit Antiochenus Petrus, qui utique post Acacianum cum Petro Alexandrino fedus initum defunctus ostenditur nunquam Antiocheno Petro Alexandrinus Petrus communicare desinit. Quod catholicorum continet relatio sacerdotum sanctorumque in catholica fide durantium. Nec conscientiam latere potest totius Orientis. Et ut taceam quod per ipsum Zenonem imperatorem,  qui utique Antiocheno Petro quem introduxerat, et cuius sacerdotium comprobauerat, sine dubio communione permistus communicabat Acacius. Plurimos diuersarum urbium presules possumus demonstrare, quibus cum Antiocheno Petro communicantibus, nichilominus communicabat Acacius, et per illos Antiochenos communicabat consequenter et Petro. Sed hec apud Grecos facilis et inculpabilis putatur esse permistio, apud quos nulla est ueri falsique discretio. Et cum omnibus reprobis uolunt esse communes, in nulla monstrantur probitate constare. Hic autem ille est Petrus Antiochenus, quem nec per penitentiam, aut communionem catholicam recipi, etiam a sede apostolica poposcit  Acacius, ac per hoc quod queruntur a nobis Acacium fuisse damnatum cum hac professione premissa, et per anfractus Antiocheni petitur recepta communione se doceatur ipse damnasse. Ubi tamen non solum reus tenetur Acacius, sed omnes pontifices Orientis, qui pari modo in hec recidere contagia, meritoque simili damnatione tenentur obstricti. Nec inde possunt ullatenus expediri, nisi, dum supersunt, a talibus abstinendo. Nec nos oportet in talibus causis, nisi illis credere qui aut omnino se sciant ab huius perfidie nexibus diuino beneficio seruare discretos, aut ab his qui a perfidorum consortio recesserunt. Nam in perfidorum contagio constitutis, quam fidem pro sincere communionis testificatione possumus adhibere, qui in sincera  communione sunt positi, nec eorum testimoniis inniti pro ueritate poterimus qui impugnare nituntur falsitatibus ueritatem. Restat, ut non nisi illis credere debeamus qui ab omni contagione sunt liberi.



Epistola Gelasii pape ad Eunifimium.

Dilectissimo fratri EUNIFIMIO, GELASIUS.

Quod plane cupimus atque sincera fidei communionisque catholice reintegratione firmari, asserit tua dilectio. Quod alteri solus non sufficiat auditus, nisi per litteras spectauerit significant prouocantem, de his que circa nos dispensatio diuina perfecit, ut si in secundis uicem salutationis impenderem. Non arbitramur uel dilectionem tuam uel aliquam se hoc sperare potuisse, ut putaret nos uel aliquempiam  potiorem que sunt gesta referentes debuisse responsa promereri, qua nimis iudicaretur arrogans, si de prima sede taliter existimasset. Quod si magis opinamur, quasi sociis, quibus preesse Christi munere delegata est, apostolicam sedem institutum sibi nouiter sacerdotem preeuntibus oportuisse, dixisti litteris indicare. Fuit quondam ecclesiastica uetus hec regula apud Patres nostros quibus una catholica, apostolicaque communio ab omni preuaricatorum libera pollutione constabat. Nunc autem cum societatem preferre malitis extraneam quam ad beati Petri purum redire illibatumque consortium. »Quomodo cantabimus canticum Domini in terra aliena . Quomodo dispositionis apostolice antiqua federa prebeamus hominibus communionis  extranee? Quemadmodum nobis ordinationem renuntiatura est, cui uestro etiam testimonio hereticos damnationemque preponitis. Dicat forsitan tua dilectio hereticos damnatos dici Acacium et Petrum. Cur, si fas non est, presentibus saltem litteris colloquamur? Quia aliter appellamus Dominice mense participes, aliter qui in eius nobiscum societate dissentiunt, quia ipse Dominus alio modo uerba faciebat a sua predicatione discretis, alio discipulis regni celestis secreta pandebat. Consequenter quoque Apostoli non ita a suo collegio separatis, quemadmodum fidei domesticis consortibusque loquebantur. Sed ait dilectio tua tantum circa me sese caritatis habuisse, ut non  solum ad scribendum fueris contentus affectu audire, lege sententiam: »Fides ex auditu, auditus autem per uerbum Dei ,« illud scilicet uerbum quod confessioni beati apostoli Petri »portas inferni nunquam preualituras esse promisit .« Atque ideo rationabiliter existimasti, quia fidelis Deus in uerbis suis non nisi aliquid tale promisisset, institueret, unam sponsionis sue promissionem impleret. Ait denique nos diuine prouidentie gratia tua dilectio quod ille monstrauerit sanctarum Ecclesiarum se non descrere caritatem, quia me in pontificali sede locauerit non indigentem, sicut ait doceri, sed intendentem omnia necessaria ad ecclesiastici corporis unitatem. Ego quidem sunt omnium hominum minimus satis immeritus tante  sedis officium, nisi quod superna gratia semper operatur magna de paruis. »Quid enim de me sentiam cum hoc ipse id de se magistro gentium ille testetur, qui se ultimum, et non uocari dignum apostolum profitetur?«  uerumtamen ut ad dilectionis tue uerba redeamus, si ueraciter exsecutus es hec diuinitus mihi fuisse collata, que et profecto quecunque sunt bona dona sunt Dei, sequere ergo hortamenta non indigentis doceri, et secundum supernam dispositionem uniuersa cuncta inspicientis que ad Ecclesiarum pertinent unitatem. Et aduersus diabolum conturbatorem uere pacis atque compagis, ut asseris, fortiter resistentem. Si ergo de me ista pronuntias, aut sectanda tibi sunt que a Christo, ut prohibes, constituta sunt, aut  palam te quod Christi dispositionibus obuiare depromis, aut ad ueniam luxurie de me cognosceris ista iactare. Sed consequenter adnectis condescendibilem me, et optima dispositione reuocare posse concordiam. Proinde quoniam isto uerbo frequenter utimini, quid sibi uelit explorem. Optima enim illa est Ecclesie catholice atque apostolice dispositio que ad meliora proficiendo conscendere non ad inferiora descendendo deficere. Cum autem dicis conscendere nos debere uobiscum. Interim iam uos, aut descendere aut descendisse monstratis. Unde, queso, uel quo ista descensio est? Utique ex superiori quodam loco ad inferiora queque deponitis a catholica apostolicaque communione ad hereticam damnatamque prolapsos uidetis, cognoscitis, non  negatis, et non solum uos in infirmis iacere delectat, sed etiam in superiore manentes sede uultis impelli. Condescendere nos uobiscum inuitatis, ad ima de summis nos coascendere uos nobiscum rogamus ad summa de imis. Nunc igitur conspectu illius excelse iustitie iudicet genus humanum, quis nostrum debeat alteri obedire. An dicis ut cetera nunc omittam, descendit Dominus ipse de celo? Descendit plane, sed ut hominem ab errore liberaret, non ut eius misceretur errori. Nonne ipse premonuit, ut qui in tecto consisterent non descenderent, nec ad ea que in domo uidentur esse tollenda? Nonne pro omnibus Apostolus »clamat unus, qui, plus omnibus laborauit ,« cum de custodia ueritatis ageretur, quibus nec ad horam cessimus  subiectionis gratia et ueritas Euangelii permaneret apud uos? uidetis celestem Magistrum condescendere noxiis recusantem? Postremo faciamus aliquem corruisse ad quem benignissime subleuandum paululum quispiam uelit inflecti. Ergo ut erigatur iacens miserantem conuenit inclinari non ut cum eodem precipitetur in foueam. Igitur per litteras, quos per Sinelicium diaconem destinastis de his quos baptizauit, quos ordinauit Acacius maiorum traditione confectam, et uera precipue religionum sollicitudini uestre congruam prebemus sine difficultate medicinam. Quo nos uultis ultra descendere? Quid tacetis? Quid uerecundamini uerbis exprimere quod corde gestatis? Ipsa uos  saltem uerecundia quod nonnunquam sit debuit commonere. An forsitan ut hereticorum damnatorumque, et his uel eorum successoribus communicantium nomina consentiamus admitti? Hoc non est condescendere ad subueniendum, sed euidenter in inferna demergi. Parcite, queso, et nobis et uobis. Quod si curam uestri adeo non habetis, date ueniam nobis. Dolere et flere possumus et debemus, in hec abrupta deduci nec possumus, nec debemus, qui, prestante Deo nostro, sinceram puramque paterne traditionis fidem communionemque retinere, et ab omni preuaricatorum contagione discretam etiam intentato periculo mortis optamus eligentes  quelibet illa perpeti, quam causas incidere damnationis eterne. Date, inquam, ueniam, si cum  uos propter amorem cuiuslibet hominis, uel timorem hec libenter incurritis. Nos propter amorem Dei, et timorem gehenna talia refutamus. Nec uos credatis dissimulando causas atque personas cuiuslibet amicitiis posse subripere, quia neque uos ita subtiles estis, qui non possitis intelligi, et nos prestante Deo nostro non reperitis incautos.

Nonne missis huc sepe litteris indicastis cum ceteris hereticis uos Eutichen quoque respuere. Hoc si uerum, aut eos qui communicauerunt Eutichetis successoribus pariter abdicate, aut aliorum quoque hereticorum successoribus communicantes admittite. Sed Acacius, inquis, nichil contra fidem sicut Eutiches et successor eius legitur ubicunque dixisse, quasi non sit deterius, et non ignorasse ueritatem,  et tamen communicasse ueritatis inimicis. Si enim cum aliquis recte sapiens de fide catholica communicet illis hereticis inter quos Euticheten posuistis, uel successoribus eorum, non est fas eos inter catholicorum altaria nominare. Ita ne ergo illius Eutichetis successoribus communicando simili sorte tenetur obnoxius. De talibus quippe conuenienter dicitur: »Descendant in infernum uiuentes ,« qui dum illa uita, qua iustus uiuit, uera atque catholica putantur uiuere, repente aut in prona prauitatis, aut in heretice communionis inferna uergunt. Ecce quales Christo dicitis esse preponendos. Cum ille nec animas nostras sibimet precipit anteponi. Imo et adhuc queritis quando fuerit damnatus Acacius, quasi reuera etiamsi eum nullus  ante damnasset non fuerit orthodoxe et apostolice communionis, cuius preuaricator exstitit et desertor participatione secludi. Sicut etiam quilibet qui fuerit ante catholicus, cuicunque heresi communicans merito iudicatur a nostra societate remouendus, aut in tali sorte defunctus inter catholicorum nomina nullatenus computari. Miramur tamen quomodo ista profertis, hoc est ut et synodum Chalcedonensem uos suscipere pro fide catholica profiteamini, et eos quos damnauit sectantium communicatores non pariter generaliterque putetis fuisse damnatos. Ostendite ergo que synodus in unaquaque heresi cum erroribus successores eorum his communicantes simulque omnes non damnet,  et complices. Itaque ille uester Acacius qui Eutichianis heresibus detestabili communione factus est particeps ab eadem synodo sine dubitatione damnatus est. Que Eutichen Dioscorumque cum successoribus corum hisque communicantes synodico tenore prostauit. Sic uos sequaces quoque eorum Timotheum Petrumque simili definitione 243 deiecit. Proinde si ea que in synodo Chalcedonensi pro fide et communione catholica lege apostolica definita sunt, uere certeque sectamini, sicut uestra professione multiplici continetur, aut successores ab illa synodo damnatorum hisque communicantes abiicite, aut si istos admittitis ea que nulla synodo pro fide, et communione catholica et apostolica sunt perplexa, non solum falso uos retinere  perpenditis, sed insuper labefactare conamini, et in Eutichianam heresim sine retractatione reciditis meritoque a catholicis probamini esse uitandi, quia, ut talem pestilentiam perpetuo possemus euadere, ea que contra ipsam ab illa congregatione sanctorum Patrum salubriter decreta leguntur nullatenus mutilanda, non solum sedis apostolice presules, sed etiam Orientalium regionum catholice censuere pontifices. An Petrum dicitis fuisse purgatum, cui communicauit Acacius, uerum assertionibus edocete. Hoc ostendite, hoc probate. Quibus ille modis. Quibus ille regulis ab Eutichiana fuerit professione uel communione mundatus, ut cum id nichilominus euidenti rerum claruerit demonstratione conuictum, palam aperteque possitis aduertere, aut uos debere  cedere ueritati, aut aduersus hanc manifesta dimicatione confligere, nec uobis blandiamini, quia fidem catholicam profitemini uos tenere qui Euthicis nomen adiuuistis, quia ea ueluti predicare uideamini que orthodoxa predicauit antiquitas. Clamat enim uobis illa euangelica sententia: »Aut facite arborem bonam et fructus eius bonos, aut facite arborem malam, et fructus eius malos .« A fructibus enim arbor cognoscitur, id est, si uoce, si fide, si professione catholica et apostolica fideliter ueraciterque gloriamini huius et communionem recipite. Si uero hereticorum scilicet damnatorumque uel his aut successoribus eorum communicantium communio uobis placet. Quid statis? Quid circumspicitis simul et eorum aperte manifesteque  remotis obstaculis dogma defendite. Quid enim iuuat? Imo et satis grauat dictis polliceri, quod factis negatur ut non solum ipsa per se heresis Eutichiana, quam sit funesta Christiano sacramento possitis agnoscere, sed quanta et quam grauia heresis in sui definitione contineat. Ecce ad que nos precipitia condescendere prouocatis, atque nos uite eterne pericula cupitis inclinare, hoc descensu saluare est egrotantem, an cum languente consumi? Hec erit optima dispositio illa quam memoras reparande concordie. An illa potius, ut reiectis contagiis perfidorum integra fide sincera sui communione potiatur communio catholica atque apostolica hereticorum tabe depulsa, intemeratam sue fidei confessionem  nitatur astruere, atque inuicem sibimet congruentis orthodoxe professionis communionisque sit unitas? Hanc sicut dilectionis tue littere cohortantur, meis quoque temporibus custodiri, qua ualeo, prece deposco que per tot annos ab illis Patribus gloriosis illibata intactaque seruata est. Hec enim est, sicut ipse dicis, quam Deus noster de omnibus bene futuram, et secundum suam ueritatem, et regulam gubernandam, et prescius ante constituit, et singulis quibusque temporibus sua dispositione conuenienter aptauit. Hec est uoluntas Dei, cuius tu ingeris mentionem quam ego quoque pro meo modulo, quem Dominus donare dignetur, cupio prorsus implere, ut non reus de huius talenti celestis diminutione reperiar, in hoc talento, sicut  ipse quoque nos admones, incrementum Christi postulo consequi, et nullum prorsus incidere detrimentum. Hinc est quod prioribus dilectionis tue litteris, sicut tua quoque pagina designauit, pro uestra sumpsi salute tristitiam, ubi comperi quod erat uobis noxium, et uere pacis contrarium reperi. Contristatur enim Apostolus de errore deuiantium, et letitiam recipit de eisdem sua predicatione correctis, si autem tua caritas, ut dixit, nescio quorum necessitate constringitur, quod pace tua dixerim, sacerdos pro ueritate promenda, nec facere deberet omnino non dicere, ignoscite nobis hominibus timidissimis, si cohortante nos terribili, et diuini iudicii grandi necessitate constringimur, sicut qualescunque ministros Christi decet, nos animas nostras ponere  pro ueritate saluandas, quam eas lucrari uelle ueritatis diminutione perdendas, ut non dicam cuiuslibet contra fidem libitis abdicandas. Iste mihi sunt quas dilectio tua commendat certe fidei perpetue cum eo quicunque uoluit in Christi uisceribus amicitie. Hic non tam optamus preponi aliis, sicut predicis, quam cum fidelibus cunctis sanctum et Deo placitum habere consortium.

Hec mihi, quam mandat dilectio tua, pax solida. Inconuulsa et perennis hoc unum uinculum, sicut etiam ipse desideras salutare, quo cuncta uniri possit Ecclesia. Hoc quibus est creditum, sicut et ipse deprecaris, protectio diuina perficiat. Hec est que »Deus est caritas ,« qua poscis »de corde puro et conscientia bona, et fide non ficta  .« Quomodo ergo de corde puro, si hereticorum fuerit participatio polluta? Quomodo conscientia bona, si malorum fuerit confusione permista? Quomodo fide non ficta, si fuerit mista cum perfidis? Que si prudentia tua, sicut Deum predicamus, diligenter aduertat, perspicit apostolicam sedem non uitare pacem, sed hereticorum damnatorumque uitare uestigia. Que etiam uos rationabiliter intuentes creditis componendum populum Constantinopolitanum, non permittere submoueri nomine perfidorum. Quisnam hoc in Ecclesia Dei, queso te, possit audire, cum utique pastorem sequi grex debeat ad pascua salutaria reuocantem, non per deuia gregem pastor errantem. Dic mihi, rogo te, grex,  pro te, an te pro grege redditurus es rationem? Certe, si uobis hoc placet, multo magis causa nobis est iustior, qui populum Romanum a fide illa sua laudabili, maiorum traditione percepta declinare nos penitus non sinentem libenter audiuimus, si uos Constantinopolitanam plebem ab heretica communione discedere, recusantem non uultis offendere, sed nos dicitis debere dirigere qui eam ualeant mitigare. Quomodo me auditura est quem uidetur habere suspectum, si presules suos despicit admonentes, nonne ipsis apostolis est preceptum in aliquibus regionibus uerbi predicatione non uti? Hi quippe, inquis, non fuerant audiendi, ueniemus, frater Eunifimi, sine dubitatione ueniemus ad illud pauendum tribunal Christi, ut taceam quia ex hoc sit metuenda  uindicta, et circumstantibus illis a quibus fides ipsa defensa est. Non illic inficiationibus, non dilationibus, non inclusionibus est agendum, sed manifestissime comprobandum, utrum beati Petri gloriosa confessio cuiquam eorum quos regendos accepit, quidquam subtraxerit ad salutem. An eam occultare nollet, etiam cum suo periculo rebellis exstiterit obstinata pernicies. Ibi certe dilucidabitur utrum ego, sicut putatis, acerbus, asper, et nimis durus difficilisque sim uobis qui cum ratione uestram salutem parturio, qui clamo etiam, si austerum uidetur antidotum, accipite, queso, bibite, uiuite, nolo moriamini. An uos qui a noxiis prohibiti medicos ducitis exsecrandos, imo qui uultis uobiscum medicos egrotare quam uos recipere sanitatem. Et alia  manu. Dominus te incolumem custodiat.



Ordo ueteris Testamenti, quem sancta et catholica Romana suscipit et ueneratur Ecclesia, digestus a Gelasio papa, cum LXX episcopis.

Genesis liber unus. Exodi liber unus. Leuitici liber unus. Numeri liber unus. Deuteronomii liber unus. Iesu Naue liber unus. Iudicum liber unus. Ruth liber unus. Regnorum liber unus. Paralipomenon libri duo. Psalmorum CL liber unus. Salomonis libri III. Prouerbiorum, Ecclesiastes et Cantica canticorum. Item, Sapientie liber unus. Ecclesiasticus liber unus. Item, ordo prophetarum. Isaie liber unus. Ieremie liber unus. Emoch, id est, de lamentationibus suis. Ezechielis liber unus. Danielis liber unus. Osee liber unus. Amos liber unus. Michee  liber unus. Iel liber unus. Abdie liber unus. Ione liber unus. Nahum liber unus. Habacuc liber unus. Sophonie liber unus. Aggei liber unus. Zacarie liber unus. Malachie liber unus. Item, ordo historiarum. Iob liber unus. Tobie liber unus. Esdra liber unus. Esther liber nnus. Iudith liber unus. Machabeorum liber unus. Item, ordo Scripturarum Noui et eterni Testamenti. Euangeliorum libri Iu. Secundum Mattheum liber unus, secundum Marcum liber unus, secundum Lucam liber unus, secundum Ioannem liber unus. Actuum apostolorum liber unus. Epistole Pauli apostoli, numero XIu. Ad Romanos epistola una. Ad Corinthios epistole due. Ad Ephesios epistola una. Ad Thessalonicenses epistole  due. Ad Galathas epistola una. Ad Philippenses epistola una. Ad Timotheum epistole due. Ad Titum epistola una. Ad Philemonem epistola una. Ad Hebreos epistola una. Item, Apocalypsis Ioannis liber unus. Item, canonice epistole, numero uII; Petri apostoli epistole due. Iacobi apostoli epistola una. Ioannis apostoli epistole tres. Iude Zelotis apostoli epistola una.



Incipiunt decreta Gelasii pape. Decretum cum LXX episcopis habitum de apocryphis Scripturis.

Post propheticas, euangelicas atque apostolicas Scripturas, quibus Ecclesia catholica per gratiam Dei fundata est, illud etiam intimandum putamus, quod quamuis uniuerse per orbem catholice Ecclesie unus thalamus Christi sit. Sancta tamen Romana,  catholica et apostolica Ecclesia nullis synodicis constitutis ceteris Ecclesiis prelata est. Sed euangelica uoce Domini et Saluatoris nostri primatum obtinuit: »Tu es Petrus, inquiens, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum, et quecunque ligaueris super terram, erunt ligata et in celo; et quecunque solueris super terram, erunt soluta et in celo .« Cui data est etiam societas beatissimi Pauli apostoli uasis electionis, qui non diuerso, sicut heretici garriunt, sed uno tempore, uno eodemque die gloriosa morte cum Petro in urbe Roma, sub Cesare Nerone agonizans, coronatus est, et pariter supradictam sanctam Romanam Ecclesiam Christo  Domino consecrauerunt, talesque omnibus urbibus in uniuerso mundo sua presentia atque uenerando triumpho pretulerunt. Est ergo prima Petri apostoli sedes Romana Ecclesia non habens maculam neque rugam, nec aliquid huiusmodi. Secunda autem sedes apud Alexandriam beati Petri nomine a Marco eius discipulo, et euangelista consecrata est. Ipseque a Petro apostolo in Aegypto directus, uerbum ueritatis predicauit, et gloriosum consummauit martyrium. Tertia uero sedes apud Antiochiam eiusdem beatissimi Petri apostoli habetur honorabilis, eo quod illic, priusquam Romam uenisset, habitauit. Et illic primum nomen Christianorum nouelle gentis exortum est. Et quamuis »aliud fundamentum nullus possit ponere preter id quod positum est, qui est Christus  iehsu ,« tamen ad edificationem nostram eadem sancta Romana Ecclesia post illas ueteris et Noui Testamenti quas regulariter suscepimus, etiam suscipi non prohibet Scripturas, id est, sanctam synodum Nicenam trecentorum decem et octo Patrum, mediante Maximo Constantino Augusto. Sanctam synodum Ephesinam, in qua Nestorius condemnatus est, consensu beatissimi Celestini pape, mediante Cyrillo Alexandrie sedis antistite, et Arcadio ab Italia destinato. Sanctam synodum Chalcedonensem, mediante Martiano Augusto et Anatolio Constantinopolitano episcopo, in qua Nestoriana et Euthiciana similiter cum Dioscoro eiusque complicibus damnate sunt, et si que sunt concilia a sanctis.  Patribus instituta. Post horum auctoritatem, et custodienda, et recipienda mandamus. Item opuscula beati Cyrilli, Cypriani martyris, et Carthaginensis episcopi. 244 Item, opuscula beati Gregorii Nazanzeni episcopi. Item, opuscula beati Basilii Cappadocie episcopi. Item, opuscula beati Athanasii Alexandrini episcopi. Item, opuscula beati Cyrilli Alexandrini episcopi. Item, opuscula beati Ioannis Constantinopolitani episcopi. Item, opuscula beati Theophili Alexandrini episcopi. Item, opuscula beati Hilarii Pictauensis episcopi. Item, opuscula beati Ambrosii Mediolanensis episcopi. Item, opuscula beati Augustini Hipponensis episcopi. Item, opuscula beati Hieronymi presbyteri. Item, opuscula Prosperi uir religiosissimi. Item, epistola Leonis pape ad Flauianum  Constantinopolitanum episcopum destinata. Cuius textum quispiam, si usque ad unum Iota disputauerit, et non eam in omnibus uenerabiliter receperit, anathema sit. Item, opuscula atque tractatus omnium orthodoxorum Patrum qui in nullo a sancte Ecclesie Romane consortio deuiarunt, nec ab eius fide uel predicatione seiuncti sunt, sed ipsius communionis per gratiam Dei usque in ultimum diem uite sue fuere participes legendos decernimus. Item, decretales epistolas quas beatissimi pape diuersis temporibus ab urbe Romana pro diuersorum Patrum consolatione dederunt uenerabiliter recipiendas. Item, gesta sanctorum martyrum qui multiplicibus tormentorum cruciatibus, et mirabilibus confessionum triumphis irradiant. Quis ista catholicorum dubitet,  et maiora eos in agonibus fuisse perpessos, nec suis uiribus sed gratia Dei et adiutorio uniuersa tolerasse? Sed ideo secundum antiquam consuetudinem singulari cautela in sancta Romana Ecclesia non leguntur, quia et eorum qui conscripsere nomina penitus ignorantur, et ab infidelibus idiotis superflua, aut minus apta quam rei ordo fuerit esse putantur, sicut cuiusdem Cyrici et Iulite, sicut Georgii aliorumque huiusmodi passiones que ab hereticis perhibentur composite, propter quod, ut dictum est, ne uel leuis subsannandi oriretur occasio in sancta Romana Ecclesia non leguntur. Nos tamen cum predicta Ecclesia omnes martyres, et eorum gloriosos agones qui eis magis quam hominibus noti sunt omni deuotione ueneramur. Item, uitas Patrum, Pauli, Antonii, Hilarionis,  et omnium eremitarum eas tamen, quas uir beatissimus descripsit Hieronymus cum omni honore suscipimus. Item actus beati Siluestri apostolice sedis presulis. Licet eius qui conscripsit nomen ignoretur, a multis tamen in urbe Roma catholicis legi cognouimus, et pro antiquo usu multa hec mutantur Ecclesie. Item, scripturam de inuentione crucis Dominice, et aliam scripturam de inuentione capitis Ioannis Baptiste nouelle quedam relationes sunt et nonnulli eas catholici legunt. Sed cum hec ad catholicorum manus adueniunt beati Pauli apostoli precedat sententia. Omnia probate, quod bonum est tenete. Item, Rufinus uir religiosus plurimos ecclesiastici operis edidit libros nonnullas etiam scripturas  interpretatus est. Sed quoniam beatus Hieronymus eum in aliquibus de arbitrii libertate notauit. Illa sentimus que predictum beatum Hieronymum sentire cognoscimus, et non solum de Rufino, sed etiam de diuersis quos uir sepius memoratus zelo Dei, et fidei religione reprehendit. Item, Origenis nonnulla opuscula que uir beatissimus Hieronymus non repudiat legenda suscepimus, Reliqua autem omnia cum auctore suo dicimus esse renuenda, Chronica Eusebii Cesariensis et eiusdem ecclesiastice Historie liber quamuis in primo narrationis sue libro tepuerit. Et postea in laudibus atque excusatione Origenis schismatici unum conscripserit librum, propter rerum tamen notitiam singularem, que ad instructionem pertinent usquequaque non  dicimus renuendos. Item, Orosium uirum eruditissimum collaudamus, quia ualde nobis necessariam aduersus paganorum calumnias dignam ordinauit historiam, miraque breuitate contexuit. Item, ueneramur sedulii Paschale opus, quod heroicis descripsit uersibus, et insigni laude preferimus. Item, Iuuenci nichilominus laboriosum opus non spernimus, sed miramur.

Cetera que ab hereticis siue schismaticis conscripta uel predicata sunt nullatenus recipit catholica et apostolica Romana Ecclesia, e quibus pauca que ad memoriam ueniunt, et a catholicis uitanda sunt credimus esse subdenda. Item, notitia librorum apocryphorum qui non recipiuntur. Armunensem synodum a Constantio Cesare Constantini filio congregatam, mediante Tauro prefecto, ex tunc et nunc,  et usque in eternum confitetur esse damnatam. Itinerarium nomine Petri apostoli quod appellatur sancti Clementis libri numero decem apocryphi. Actus nomine Andree apostoli apoc. Actus nomine Thome apostoli apoc. Actus nomine Philippi apoc. Euangelium nomine Matthie apoc. Euangelium nomine Petri apostoli apoc. Euangelium nomine Iacobi apoc. Euangelium nomine Barnabe apoc. Euangelium nomine Thome, quo utuntur Manichee apoc. Euangelium nomine Bartholomei apostoli apoc. Euangelia que falsauit Lucianus apoc. Liber de infantia Saluatoris apoc. Euangelia que falsauit Esitius apoc. Liber de natiuitate Saluatoris et de Maria et obstetrice apoc. Liber qui appellatur Pastoris apoc. Libri omnes quos fecit Lucius discipulus diaboli apoc.  Liber qui appellatur Fundamentum apoc. Liber qui appellatur Thesaurus apoc. Liber de filiabus Ade Geneseos apoc. Liber qui appellatur actus Tecle et Pauli apostoli apoc. Liber qui appellatur Nepotis apoc. Liber Prouerbiorum qui ab hereticis conscriptus et sancti Syrti nomine prenotatus est apoc. Reuelatio que appellatur Thome apostoli apoc. Reuelatio que appellatur Stephani apoc. Reuelatio que appellatur Pauli apoc. Liber qui appellatur Transitus, id est, assumptio sancte Marie apoc. Liber qui appellatur Penitentia Ade apoc. Liber Ogie nomine gigantis qui cum dracone post diluuium pugnasse perhibetur apoc. Liber qui appellatur Testamentum Iob, apoc. Liber qui appellatur penitentia S. Cypriani,  apoc. Liber qui appellatur penitentia Ianue et Mambre, apoc. Liber qui appellatur Sortes apostolorum, apoc. Liber qui appellatur Laus apostolorum, apoc. Liber Phisiologus, qui ab hereticis conscriptus est, et beati Ambrosii nomine signatus, apoc. Historia Eusebii Pamphili apoc. Opuscula Tertulliani apoc. Opuscula Lactantii apoc. Opuscula Africani apoc. Opuscula Postumani et Galli apoc. Opuscula Montani, Priscille, et Maximille apoc. Opuscula omnia Fausti Manichei apoc. Opuscula Commod ni apoc. Opuscula alterius Clementis Alexandrini apoc. Opuscula Tascii Cypriani apoc. Opuscula Arnobii apoc. Opuscula Tyconii apoc. Opuscula Cassiani presbyteri Galliarum apoc. Opuscula uictorini Pitabionensis apoc. Opuscula Fausti Regensis Galliarum  apoc. Opuscula Frumenti ceci Centon de Christo uirgilianis compactum uersibus, apoc. Epistola Iesu ad Abagarum regem apoc. Epistola Abagari ad Iesum apoc. Passio Cyrici et Iulite apoc. Passio Georgii apoc. Scriptura que appellatur Contradictio Salomonis apoc. Philacteria omnia que non angelorum, ut illi confingunt, sed demonum magis arte conscripta  sunt, apoc. Hec et omnia similia Simon Magus, Nicolaus Cerintus, Marcion, Basilides, Ebion, Paulus etiam Samosathenus, Photinus, et Bonosus, et qui simili errore defecerunt. Montanus quoque cum suis obscenissimis sequacibus, Apollinaris, ualentinus, Faustus, Africanus, Sabellius, Arius, Macedonius, Eunomius, Nouatus, Sabbatius, Celestius, Donatus, Eustathius, Iouinianus, Pelagius, Iulianus Celanensis, Celestius, Maximinus, Priscillianus ab Hispania, Nestorius Constantinopolitanus, Maximus unicus, Lampetius, Dioscorus, Eutichius, Petrus et alius Petrus, e quibus unus Alexandriam, alius Antiochiam maculauit, Acacius Constantinopolitanus cum consortibus suis, necnon et omnes heresei hereseorumque discipuli siue schismatici docuerunt,  quorum nomina minime retinentur, non solum repudiata, sed ab omni Romana, catholica et apostolica Ecclesia eliminata, atque cum suis auctoribus, auctorumque sequacibus sub anathemate insolubili uinculo in eternum confitemur esse damnata.





INCIPIUNT DECRETA ANASTASII PAPAE.


     1. Quod pro Christo fungatur legatione, dum pro pace precatur Ecclesie.
    2. Quod non sit temere iudicandum de his qui ad Dominum migrauerunt.
    3. Ut specialiter in ecclesia nomen taceatur Acacii.
    4. Quod magnopere contentio sit cauenda.
    5. Ut Alexandrinus imperator admoneat ad fidem sinceram, et ad pacem redire catholicam.
    6. Admonet imperatorem ut constitutis apostolice sedis obtemperet.
    7. Quod eos quos post damnationem suam uel baptizauit uel ordinauit Acacius, nulla portio lesionis attingat.
    8. Quod mali bona ministrando sibi tantummodo  noceant, nec Ecclesie sacramenta commaculent.





Ad Anastasium Augustum.

Gloriosissimo et clementissimo filio ANASTASIO Augusto, ANASTASIUS episcopus.

Exordium pontificatus mei primitus oblata populis pace pronuntio, confidenter pro fide catholice humilis pietati uestre peccator occurro, in quo primum mihi diuinum fauorem propinquasse confido, quod nunc consonantia in me augustissimi nominis tui non dubium prestat auxilium, ut sicut precelsum uocabulum pietatis tue per uniuersas gentes toto orbe prefulget, ita per ministerium humilitatis mee, sicut semper est, sedes beatissimi Petri in uniuersa Ecclesia assignatum sibi a Domino Deo teneat principatum. Nec propter unum mortuum diutius tunica illa Saluatoris desuper  contexta per totum male sortis patiatur incertum, que sola in discussionem pro firmitate sui uenire non potuit, serenitate tua precipue rempub, gubernante. Cui etiam in priuata uita tamen circa sincere religionis studium fuit, ut sicut fama certissime celebrauit, nemo magis uel inter precipuos sacerdotes prefixas a sanctis Patribus regulas Ecclesie custodisse dicatur. Quod sanctum studium cum maiestate imperii creuisse confidimus.

CAP. I. Legatione itaque fungimur pro Christo nec eos propter offensionem uel scandalum patiamini publice nominari, quorum merita uel actus illum iudicem latere non possunt, in cuius iam sunt iudicio constituti. Nec illic se preest interserere in corpore mortali adhuc temeraria presumptio, in  quo non solum confessio facit aperta merita singulorum, sed etiam silentii ipsius non potest latere secretum. Namque et predecessor noster papa Felix et etiam Acacius illic procul dubio sunt ubi unusquisque sub tanto iudice non potest perdere sui meriti qualitatem.

II. Itaque monente nos beatissimo Apostolo, neque sit in hoc offendiculum in Ecclesia, dum quod facere non possumus de his qui iam transierunt iudicare conemur, obseruandum esse tranquillitas tua cognoscat. Ait enim de his qui de rebus ad Deum solum pertinentibus iudicare presumunt: »Nemo enim nostrum sibi uiuit, et nemo nostrum sibi moritur. Siue enim uiuimus siue morimur, Domini sumus, in hoc enim Christus resurrexit a mortuis, ut et uiuorum  et mortuorum dominetur. Tu autem quid iudicas fratrem tuum, aut quare spernis fratrem tuum? Omnes 245 stabimus ante tribunal Christi. Scriptum est enim: »uiuo ego dicit Dominus, quoniam mihi flectetur omne genu et omnis lingua confitebitur Deo. Itaque unusquisque pro se ratione reddet Deo. Non ergo amplius inuicem iudicemus, sed hoc iudicate magis ne ponatis offendiculum fratri uel scandalum .« Monet igitur beatus Apostolus ne de his nobis presumamus iudicium de quibus nemo potest melius uel uerius iudicare quam Deus, sibi in hoc quispiam temerarios ausus usurpet, et propter hoc pax atque unitas Ecclesie dissipetur. Nam et in Regnorum libro dicitur: »Non quomodo uidet homo, uidet et Deus, quia homo uidet  in facie, Deus autem uidet in corde .« Item in Paralipomenon libro primo: »Et nunc, o Salomon scito Deum Patrum tuorum, et serui illi in corde perfecto et in animo perfecto, et in animo uolente, quoniam omnia corda scrutatur Deus et omnem cogitationem nouit .« Item in Ezechiele hec dicit Dominus Deus: »Si dixistis, domus Isrel, et cogitationes spiritus uestri, ego noui .« Unde et de Domino iudice dicitur in Euangelio: »Sciens autem iehsu cogitationes eorum dixit: Quid cogitatis mala in cordibus uestris .«

III. Precamur itaque dilectionem uestram, ut specialiter nomen taceatur Acacii, ut quod multis ex causis scandalum uel offendiculum Ecclesie concitauit,  speciali appellatione taceatur, cum, sicut diximus, in generalitate sacerdotum uniuscuiusque meritum illum latere non possit, qui nouit quid cuique tribuendum sit, pro estimata dispensatione meritorum, cui soli cogitationes quoque manifeste sunt. Quantos uero excessus atque presumptiones habuerit Acacius ne clementie tue suggerere per singula fortasse uideatur onerosum, Cresconio uel etiam Germano fratribus et cepiscopis meis, quos misimus ad serenitatem tuam de causis singulis Acacii qualis fuerit instructionem plenissimam dedimus clementie uestre, specialius recensendam, si hoc pietati tue placuerit curiosius indagare, ne in aliquo suggestionis nostre ueritas, defuisse uideatur, ut pro diuina sapientia uestra perspicue uidere possitis non  superbia uel elatione sedis apostolice in Acacium talem processisse sententiam, sed facinoribus certis quantum nos illud iudicium quod solum falli non potest estimamus zelo magis diuinitatis extortam.

Iu. Nos uero humiliter supplicantes controuersiam in Ecclesia remanere nolumus, cum magis uitanda contentio sit sicut dicitur in prouerbiis: »Odium suscitat contentio .« Omnes autem qui non contendunt, protegit anima mea amicitia. Nam et Apostolus ad Corinthios: »Cum enim sint inter uos emulationes et contentiones, nonne carnales estis et secundum hominem ambulatis .« Item ad Philippenses: »Si qua ergo consolatio in Christo, si qua allocutio caritatis. Si qua societas spiritus,  si qua uiscera miserationes implete gaudium meum, ut idipsum dicatis omnes eamdem caritatem habentes nichil per contentionem neque per inanem gloriam, sed in humilitate mentis inuicem estimantes semetipsis superiores non sua singuli respicientes, sed aliorum .«

u. Hoc tamen precipue insinuo serenitati tue gloriosissime et clementissime, fili Auguste, ut cum cause Alexandrinorum patuerint piissimis auribus uestris, ad catholicam et sinceram fidem eos auctoritate, sapientia, diuinisque uestris monitis redire faciatis: nam quid tenendum sit in religione catholica secundum definita Patrum et predicationem omnium sacerdotum qui in Ecclesia floruerunt, si hoc quoque preceperitis scientibus in memoriam transmittendo  renouabimus ignorantibus ad discendum pro officio nostre instructionis offeremus, ut nulla extra hec ingeniorum iactantia uel prauitas audiatur.

uI. Illud uero peculiarius pro amore imperii uestri et beatitudine que consequi potuerit regimen pro apostolico beneficio predicamus, ut sicut decet et Spiritus sanctus dictat monitis nostris obedientia prebeatur, ut bona omnia uestram rempublicam consequantur, sicut in Exodo promittitur: »Si audieris uocem Domini Dei tui, et que placent ei feceris coram ipso, et obedieris preceptis eius et custodieris omnem iustitiam eius, omnem infirmitatem quam importaui Aegyptiis non importabo in te. Ego enim Dominus sum, qui saluum facio te .« Et illic iterum tuba potentissima canitur. »Nunc,  Isrel, quid Dominus Deus tuus postulat a te aliud, quam ut timeas Dominum tuum, et ambules in omnibus uiis eius, et diligas cum, et seruias Domino Deo tuo ex toto corde et ex tota anima tua custodire precepta Domini Dei tui et iustitias, quas ego mando tibi .« Hec suggerentem frequentius non spernat pietas tua. Ante oculos tuos habens Domini in Euangelio uerbum: »Qui audit uos, me audit. Et qui uos spernit, me spernit; et qui me spernit, spernit eum qui me misit .« Nam et Apostolus concinens Saluatori nostro ita loquitur: »Quapropter qui hec spernit, non hominem spernit, sed Dominum qui dedit Spiritum sanctum suum in uobis .« Pectus clementie uestre sacrarium est publice felicitatis, ut prestantia  uestra, qua uelut uicarium presidere iussit in terris, euangeliis apostolicisque preceptis non dura superbia resistat, sed per obedientiam que sunt salutifera, compleantur.

uII. Iam secundum Ecclesie catholice consuetudinem sacratissimum serenitatis tue pectus agnoscat, quod nullum de his uel quos baptizauit Acacius, uel quos sacerdotes, seu leuitas secundum canones ordinauit ulla eos ex nomine Acacii portio lesionis attingat, quo forsitan per iniquum tradita sacramenti gratia minus firma uideatur. Nam et baptismum quod procul fit ab Ecclesia siue ab adultero uel a fure fuerit datum ad percipientem munus peruenit illibatum, quia uox illa que per columbam sonuit,  omnem maculam humane pollutionis exclusit, qua declaratur ac dicitur: »Hic est qui baptizat in Spiritu et igne .« Nam si uisibilis solis istius radii cum per loca fetidissima transeunt nulla contactus inquinatione maculantur, multo magis illius qui istum uisibilem fecit uirtus nulla ministri indignitate constringitur. Nam et Iudas cum fuerit sacrilegus atque fur, quidquid egit inter apostolos pro dignitate commissa beneficia per indignum data nulla ex hoc detrimenta senserunt, declarante hoc ipsum Domino manifestissima uoce: »Scribe, inquit, et Pharisei super cathedram Moysi sedent; que dicunt facite, que autem faciunt nolite facere, dicunt enim et non faciunt .« Quidquid ergo ad hominem perfectum quilibet in ecclesia minister  officio suo uidetur operari, hoc totum contineri implendo diuinitatis affectum. Ita ille per quem Christus loquitur Paulus affirmat: »Ego plantaui, Apollo rigauit, sed Deus incrementum dedit, itaque neque qui plantat est aliquid, neque qui rigat, sed qui incrementum dat, Deus .« A Deo autem non queritur, quis uel qualia predicet, sed quem predicet et ut inuidos esse bene predicare Christum confirmet quo malo diabolus ipse deiectus et hoc ipso predicare non desinit.

uIII. Ideo ergo et hic cuius nomen dicimus retinendum male bona ministrando sibi quantum nocuit. Nam inuiolabile sacramentum quod per illum datum est aliis perfectionem sue uirtutis obtinuit. Quod cum ita sit aliquorum in tantum se extendit curiosa suspicio,  ut imaginetur prolato a papa Felice iudicio postea inefficaciter in sacramentis que Acacius usurpauit  egisse, ac proinde eos metuere qui uel in consecrationibus uel in baptismate mysteria tradita susceperunt, ne irrita beneficia diuina uideantur. Meminerint in hac quoque parte similiter tractatum preualere superiorem, quia non sine usupatione nominis sacerdotii adiudicatus hoc egit, in quo uirtutem suam obtinentibus mysteriis. In hoc quoque rea sibi persona non nocuit. Nam ad illum pertinuit, quod tuba Dauitica canitur: »uerumtamen Deus conquassabit capita inimicorum suorum, uerticem capilli perambulantium in delictis suis .« Nam superbia semper sibi non aliis facit ruinam, quod uniuersa Scripturarum celestium testatur auctoritas, sicut etiam per Spiritum sanctum dicitur in prophetico: »Non habitabit in medio domus mee  qui facit superbiam .« Unde cum sibi sacerdotis nomen uindicauerit damnatus in ipsius uerticem superbie tumor inflictus est, quia non populus qui in ministeriis domus ipsius sitiebat exclusus est, sed anima sola illa que peccauerat, iusto iudicio proprie culpe erat obnoxia. Quid ubique numerosa Scripturarum testatur instructio, unde remotis hominem studiis siue uersutiis, in hac adhuc presenti fragilitate positorum secundum preces nostras annisu et auctoritate imperiali offerte Deo nostro unam catholicam Ecclesiam et apostolicam, quia hoc solum est in quo non solum in terris, sed etiam in celo triumphare sine fine possitis. Subscripto, omnipotens Deus regnum et salutem tuam perpetua protectione custodiat, gloriosissime et clementissime,  semper Auguste.





INCIPIUNT DECRETA SIMMACHI PAPAE.


     1. Ut res ecclesie non alienentur, sed clericis uel monachis aut peregrinis in usum tantummodo largiantur
    2. Ut nullus honorem premiis accipiat.
    3. Ut raptores uiduarum uel uirginum ab ecclesie  communione pellantur.
    4. Ut uidue uel uirgines professe continentiam, ultra non nubant.
    5. Ut nullus per ambitum ad episcopatum accedat.


Dilectissimo fratri CAESARIO SYMMACHUS.

Hortatur nos equitas postulationis desiderio tue fraternitatis gratanter annuere, quia de singulis que ab apostolica sede concedere supplicas quod a Patrum cautela et prouisione non discrepat. Et quamuis ecclesiastice pene regule omnia comprehendant, ten superfluum esse non credimus, nunc que sunt sepius interdicta repetere.

CAP. I. Possessiones igitur, quas unusquisque ecclesie proprie dedit aut reliquit arbitrio, alienare quibuslibet titulis atque distractionibus uel sub quocunque  argumento non patimur, nisi forsitan aut clericis honorum meritis, aut monasteriis religionis intuitu, aut certe peregrinis si necessitas largiri suaserit, sic tamen ut hec ipsa non perpetuo sed temporaliter perfruantur.

 II. Illud magnopere commonens ut hi qui non Dei gratia, sed promissione rerum ecclesiasticarum premissa ad sacerdotium conantur accedere desideriorum talium reprimantur effectus. Qui autem ab huiusmodi se intentione non cohibent uindictis canonum sciant se sine dubitatione subiiciendos, ne facile ad sacerdotium permittantur accedere, quibus et gradus et tempora constituta sunt, per que ad hanc dignitatem debeant aspirare, quia quicunque sine statuto promouetur non facile caret offensa, et sine experimento non potest quis electionis obtinere sententiam.

III. Raptores igitur uel uiduarum uel uirginum ob immanitatem tanti facinoris detestamur, illos uehementius persequendo qui sacras uirgines uel uolentes uel inuitas matrimonio sociare tentauerunt Quos  pro ea nefandissimi criminis atrocitate a communione suspendi precipimus.

Iu. Neque uiduas ad nuptias transire patimur, que in religioso proposito diurna obseruatione permanserunt. Similiter uirgines nubere prohibemus, quas annis plurimis in monasteriis etatem peregisse contigerit.

246 u. Nullus itaque per ambitum ad episcopalem honorem permittatur accedere. Nam cum hic excessus in laica conuersatione culpetur, quis dubitat quod religiosis et Deo seruientibus incurrat opprobrium? Siquis episcopatum desiderans, data pecunia potentes personas minime suffragatrices adhibeat, nec ad decretum sibi faciendum clericos uel ciues subscribere, adhibito cuiuslibet generis timore, compellat,  uel premiis aliquibus hortetur. Decretum sine uisitatoris presentia nemo conficiat, cuius testimonio clericorum ac ciuium possit unanimitas declarari. Hortamur itaque ut pro catholice religionis intuitu Ecclesiarum pace hec uniuersa fideles deuota mente custodiant, quia non est dubium preuaricatores interdictorum talium iuxta uenerandos canones proprie communionis subire iacturam, hoc tamen ad omnium episcoporum uolumus efferri notitiam. Deus te incolumem custodiat, frater carissime. Data uIII Idus Ianuarii, Probo C. consule.



Incipiunt capitula prime synodi Romane sub Symmacho papa.

    1. Suggestio Fulgentii archidiaconi Ecclesie Romane  de congregata synodo ex precepto pape Symmachi.
    2. Interlocutio Symmachi ut episcopalis ambitus radicitus amputetur.
    3. Sententia synodi ut si quis papa superstite pro Romano pontificatu cuiquam quolibet modo fauorem prestare conuincitur, loci sui ordine uel communione priuetur.
    4. Ut papa preuentus morte non potuerit ante de sui successoris electione decernere, is ordinetur antistes quem cunctus clerus, aut certe pars maior elegerit.
    5. Ut si quis ambientes, uel fautores ambientium coniuratoresque prodiderit, non solum purgatus uideatur esse, si fuerit particeps, uerum etiam remuneratione  dignissimus estimetur.


Post consulatum Paulini, uiri clarissimi, Kalendas Martii in basilica beati Petri apostoli, synodo presidente beatissimo papa Symmacho, Fulgentius archidiaconus dixit:

CAP. I. Beatitudo uestra directis antehac per prouincias auctoritatibus frequenter Italie sacerdotum synodum conuocauit, quorum presentia in uestris uidetur oculis constituta. Nunc beatitudo uestra que ad ecclesiasticas indemnitates uel ad pacem totius Ecclesie pertinent, siue concordiam dignetur tractabiliter ordinare. Acclamatum est ab omnibus episcopis et presbyteris: Exaudi, Christe, Symmacho uita. Dictum decies. Cuius sedem et annos, dictum  est nonies. Ut facias rogamus, dictum est decies.

II. Symmachus, episcopus Ecclesie catholice urbis Rome, dixit: Concilium dilectionis uestre neglecta hiemis asperitate, sollicitudo uestra pro ecclesiastica indemitate specialiter congregauit, ut episcopalem ambitum et confusionis incertum, uel popularem tumultum quem per subreptionem diaboli usurpatione aliquorum tempore ordinationis mee constat exortum, communicato pariter tractatu in futurum possimus robuste ac uiuaciter amputare. Atque ideo caueamus in posterum, ne subuersio discipline, aut audacia presumentium gestiat tentare similia, et pari adiuuatione tractemus expressis, scilicet sententiis sancientes quid circa Romani episcopi ordinationem  debeat custodiri. Uniuersi episcopi uel presbyteri dixerunt, ut fiat rogamus, dictum est decies; ut scandala amputentur rogamus, dictum est nonies; ut ambitus exstinguatur rogamus, dictum est decies; exaudi, Christe, Symmacho uita, dictum est septies. Cuius sedem et annos, dictum est quinquies; ut de presenti fiat, dictum est decies. Symmachus episcopus dixit: Quoniam fraternitas uestra curam prouisionis nostre suis exhortationibus incitauit, et parilem circa Ecclesie tranquillitatem Dei nostri contemplatio animum prestat, sicut prefati sumus, de liberatione in presenti habita quid placeat ex omnibus uestris informate in sententiis que in hoc uenerabili concilio per ecclesiastica recitentur officia. Cumque surrexissent, et paulo post iterum  consedissent, Emilianus notarius synodi decreta uulgauit.

III. Propter frequentes ambitus quorumdam et Ecclesie nuditatem, uel populi collisionem que moleste et incompetenter episcopatum desiderantium generauit auiditas, ut exstinguatur futuris presumptio, tam perniciosa temporibus constituit sancta synodus, ut si quis presbyter, aut diaconus, aut clericus papa incolumi, et eo inconsulto, aut subscriptionem pro Romano pontificatu commodare, aut pretia promittere, aut sacramentum prebere tentauerit, aut aliquod certe suffragium polliceri, uel de hac causa priuatis conuenticulis factis deliberare, aut decernere, loci sui dignitate atque communione priuetur, uniuersa synodus surgens, acclamauit: Exaudi,  Christe, Symmacho uita, dictum est decies; hic pax cum Symmacho, dictum est quindecies; cuius sedem et annos, dictum est octies. Pari seueritate feriendo eo qui hoc uiuo sicut dictum est pontifice quolibet modo fuerit conuictus, aut certe tentasse omnibus pariter huius culpe reis anathematis pena plectendis. Symmachus episcopus dixit. Ergo uniuersitati placet, et omnibus recognoscitur uel probatur ista sententia. Uniuersa synodus dixit: Placet, et quod omnibus placet, fiat.

Iu. Si, quod absit, transitus pape inopinatus euenerit, ut de sui electione successoris  non possit ante decernere, siquidem in unum totius inclinauerit ecclesiastici ordinis electio consecretur  electus episcopus. Si enim, ut fieri solet, studia ceperint esse diuersa eorum de quibus certamen emerserit, uincat sententia plurimorum. Synodus dixit, placeat, dictum est decies.

u. Propter occultas autem fraudes quas huius sententia districtionis consequitur. Si quis ad ecclesiasticam pertulerit notitiam consilia eorum qui contra hanc synodum de pontificatus egerint ambitu, et rationabili probatione conuicerit particeps actionis huiusmodi, non solum purgatus ab omni culpa sit, sed etiam remuneratione que non indigna sit, subleuetur, uniuersa synodus dixit: Placent omnia. Et adiecit: Exaudi, Christe, Symmacho uita dictum est tredecies; ut ista seruentur rogamus, dictum est decies. Symmachus episcopus catholice Ecclesie urbis  Rome dixit, acclamationes uestras synodique indicium presentia gesta suscipient. Et adiecit: Ea que ad sopiendos ueternose presumptionis errores uel infense rebus ecclesiasticis egritudinis morbos quibus uniuersalis inficiebatur Ecclesia, deliberatio religioni congrua pacique restituit firmitatem perpetim sortiantur, ut prestante Deo quem custodem rerum constat esse bonarum synodalis ordinatio uigeat, atque omnis qui sine persone alicuius distinctione uenire presumpserit, indicta superius districtione plectetur. Et subscripserunt Celius Symmachus, episcopus Ecclesie catholice urbis Rome, his synodalibus constitutis a me probatis atque firmatis consentiens subscripsi. Celius rusticus episcopus ciuitatis Minturnensis subscripsi et consensi synodalibus  constitutis, atque in hac profiteor me manere sententia. Celius Bonifacius episcopus Ecclesie Beliternensis subscripsi et consensi synodalibus constitutis, atque in hac me profiteor manere sententia. Mesenus, Humanus, Rufinus Camisinus, Cresconius Tudertinus, Clarus Allifanis, Basilius Toletanus, uitalis Fundanus, Decius Trincabernus, Innocentius Nubanatis, uitalianus Rosellanus, Maximus Bresanus, Constantius Capuanus, Benignus Aquieninensis, Fortunatus Suesanus, Palladius Sulmontinus, uindemius Anteatinus, Constantius Utriculanus, Ioannes Ariminensis, Germanus Pisaurensis, Martinus Terracinensis, Candidus Tiburtinus, Laurentius Tribensis, Titalianus Narmiensis, Pachasius uultinuensis, Fortunatus episcopus Ecclesie Anagnine  pro sanctulo episcopo ciuitatis Signine, quia subscribere non potuit pro eodem subscripsi; ualerius Calenotanus, Felicissimus Forosumpromensis, ualentinus Amiterninuas pro Romano episcopo Ecclesie Pitanitium subscripsi; Colonius Foroliuiensis, Epiphanius Beneuentanus, Ioannes Spoletinus, Constantius Benefranus, Maximianus Perusinus, Salustius Camenus, Lucianus Tarquinensis, Molensis Centumcellensis, Florentius Plestanus, Maximianus Subaugustanus, Fortunatus Fulgentanus, Ioannes uinonensis, Gaudentius Tadinatis, Mercurius Surtinus, Serenus Murnentanus, Iustus Acerontinus, Adeodatus Ceronsis, Stephanus Mirsinensi, Dulcitius Sabinensis, Fortunatus Anagninus, Felix Nepesinus,  Serenus Nolanus, Ancilpius Puteolanus, Timotheus Abellinaris, Rosarius Surrentinus, Stephanus Neapolitanus, Rosarius episcopus pro fratre meo Urso episcopo subscripsi Bellator Ostiensis, Gaudentius uulcinensis, Marius Tisernitius. Item Gaudentius episcopus uulcinensis, Lampadius pro Proiecto episcopo Forononano, Adeodatus Formensis, Quintus Theanensis, Ursus Stabianus Gaudentius Salernitanus, Saturninus Herdonitanus. Subscripserunt episcopi numero septuaginta tres, Celius, Laurentius archipresbyter tituli Lixide, hic subscripsi et consensi synodalibus constitutis, atque in hac me profiteor manere sententia. Ianuarius presbyter tit. uestine, Sebastianus pr. tit. Equitii, Martianus pr. tit. sancte Cecilie, ualentinus pr. tit. Eusebii, Gordianus  pr. tit. Pammachi, Anastasius pr. tit. Anastasie, Petrus, pr. tit. sancti Clementis, Genasius pr. tit. Nichomedis, Urbicus, pr. tit. sancti Clementis, Dionisius pr. tit. Emiliane, Paulirius pr. tit. sancti Iulii, Epiphanius pr. tit. apostolorum, ualens pr. tit. sancte Sabine, Aceritus pr. tit. Faciole, Agapitus pr. tit. apostolorum, Adeodatus pr. tit. Equitii, Petrus pr. tit. Grisogonii, Benedictus pr. tit. Gaii, Sopanus pr. tit. uestine, Dominicus pr. tit. Prisce, Isterius pr. tit. Pudentis, Redemptus pr. tit. Trigide, Felix pr. tit. Equitii, Seuerus pr. tit. Gaii, Redemptus pr. tit. Grisogoni, Stephanus pr. tit. Marcelli, Prorecticius pr. tit. Damasci, Crescentius pr. tit. apostolorum, Iouinus pr. tit. Emiliane. Iulianus pr. tit. Anastasie, Bonus pr. tit. Crescentiane,  Septimus pr. tit. Iulii, Paschasius pr. tit. Eusebii, Ciprianus pr. tit. Marci, Ioannes pr. tit. Pammachii, Epiphanius pr. tit. Faciole, Sebastianus pr. tit. Nichomedis, Bonefacius pr. tit. Cecilie, Martinus pr. tit. Ciriaci, Petrus pr. tit. Praxedis, Andreas pr. tit. sancti Timothei, Timotheus pr. tit. Marcelli, Epiphanius pr. tit. Ciriaci, Hilarius pr. tit. Lucine, Seruusdei pr. tit. sancti Clementis, uictorius pr. tit. Sabine, Opilio pr. tit. uestine, Laurentius pr. tit. sancti Laurentii. Petrus pr. tit. Grisogoni, Eutices pr. tit. Emiliane, Romanus pr. tit. Trigildie, Iulianus pr. tit. Anastasie, Marcellinus pr. tit. Iulii. Marcus pr. tit. Lucine, Dominicus pr. tit. Crescentiane, uicemalus pr. tit. Crescentii, Abundantius pr. tit. Sabine, Abundius pr. tit.  Marci, Marcellus pr. tit. Romalii. uenantius pr. tit. Marcelli, Asellus pr. tit. uitantii, Stephanus pr. tit. Eusebii, Agatho pr. tit. uizantis. Paulinus pr. tit. sancti Laurentii. Subscripserunt episcopi [forte presbyteri] numerosexaginta tres.

Cyprianus diaconus sancte Ecclesie Romane regionis septime his subscripsi et consensi synodalibus constitutis, atque in hac me profiteor manere sententia. Anastasius diaconus regionis prime subscripsi, Citonatus diaconus quinte regionis, subscripsi, Ioannes diaconus regionis secunde subscripsi, Tarensis diaconus regionis prime subscripsi. Tertullus diaconus regionis quarte subscripsi.



247 Exemplar constituti facti a Domino Symmacho papa de rebus ecclesie conseruandis.


Flauio, uiro clarissimo iuniore consule, sub die octauo Iduum Nouembrium in basilica beati Petri apostoli, residente uenerabili uiro papa Symmacho, una cum uenerabilibus uiris Laurentio, Maximo residentibus episcopis, etiam Petro, Laurentio, Emiliano, Trigidio, Felice Bassiano, Cresconio, Pacatiano, Benigno, Rusentio, Innocentio, Ioanne, Maximo, Stephano, Ioanne, Sereno, Eulalio, Proculeio, Fortunato, Laurentio, Eustachio, Martiano, Iocundo, Candido, Fortunato, Felice, Euticio, Helpidio, Aprile, Innocentio, Mercurio, Hilario, Fortunato, Concordio, Asello, Innocentio, Stephano, Gerontio, Paschasio, uitale, Memore, Seuerino,  Hilario, uenerioso, Innocentio, Casto, Colonico, Siluino, Maximiliano, Arestone, Seuerio, Propinquo, Martino, ualentino, Sebastiano, Romano, uindemio, Dulcitio uictore, Urso, Mercurio, Asello, Seruodei, Adeodato, Asterio, Martiniano, Felice, Eusebio, Augusto, Proiecticio, Crisogono, uenantio, Rustico, Salustio, Probo, Amando, Basilio et Florentio episcopis; residentibus etiam. Proiecto, Martino, Epiphanio, Sebastiano, Seruodei, Octauiano, Epiphanio, Anastasio, Abundantio, uicomalo, Paulino, Iuliano, Marcello, Agathone, Benedicto, Crescentiano, Paschasio, Iuliano, Seuero, Paulino, Adeodato, Ioanne, Timotheo, Laurentio, Hilario, Marco, Stephano, Binantio, Petro, Petro Crisogono, Littorio et Crisogono, Timulo uel Maximino, Fortunato  presbyteris, astantibus quoque diaconibus, Anastasio, Hormisda, Ioanne et Agapito, Symmachus, episcopus Ecclesie urbis Rome dixit:

Bene quidem fraternitas uestra ecclesiasticis legibus obsecuta. Sub diuini timore iudicii, que erant instituenda diffiniuit, et ad iustitie cumulum perduxit sufficienter dum uniuersa complectitur, nec adiectione indiget plenitudo, maxime de clericis quos amor damnationis inuasit, et iugum discipline ecclesiastice fecit respuere, quos propterea schisma fecisse apud uos constitit, quibus misericordiam tamen quam Deus mandat uniuersis impendi, ut oportuit non negastis, si duritia cordis eorum non sibi acquirat penam dum contemnit oblata remedia. Quorum excessus ad enarrandum difficile est, unum  tamen quod occurrit uenerando ordini uestro intimare non differo. Dixerunt inter alia scripturam quamdam illustris memorie Basilium quasi per ecclesiastice amore substantie conscripsisse, in qua nullus Romane Ecclesie nec interfuit, nec subscripsit antistes per quem potuisset sortiri legitimam firmitatem. Ne ego inde disputem, unde potest uestrum iudicare concilium requiratur et deferatur in medium, ut lectione agnoscatis cuiusmodi possit habere constantiam. Sancta synodus respondit: Deferatur in medium, utcu iusmodi sit possit agnosci. Et dum diceret Hormisda diaconus recitauit.

Cum in unum apud beatum Petrum apostolum resedisset, sublimis et eminentissimus uir prefectus  pretorio atque patricius agens etiam uices precellentissimi regis Odoacris Basilius dixit: Quanquam studii nostri et religionis intersit, ut in episcopatus electione concordia principaliter seruetur Ecclesie, nec per occasionem seditionis status ciuilitatis uocetur in dubium, tamen admonitione beatissimi uiri pape nostri Simplicii quem ante oculos semper habere debemus, hoc nobis meministis sub obtestatione fuisse mandatum, ut preter ullum strepitum et uenerabilis Ecclesie detrimentum, si eum de hac luce transire contigerit, non sine nostra consultatione cuiuslibet celebretur electio. Et cum legeret, Cresconius episcopus ciuitatis Tudertine Ecclesie surgens e consessu dixit: Hic perpendat sancta synodus, ut pretermissis religiosis personis, quibus  maxime cura est, de tanto pontifice in suam redigeret potestatem, quod contra canones esse manifestum est. Item Hormisda diaconus legit, ne quid confusionis atque dispendii uenerabilis Ecclesia sustineret, miramur pretermissis nobis quidquam fuisse tentatum cum sacerdote nostro superstite nichil debuisset assumere. Quare si amplitudini uestre uel sanctitati placet incolumia omnia que ad futuri antistitis electionem respiciunt, religiosa honoratione seruemus. Hanc legem specialiter preferentes, quam nobis heredibus pro nostris Christiane mentis deuotione sancimus, ne unquam predium, seu rusticum siue urbanum, uel ornamenta, aut ministeria ecclesiarum, que nunc sunt uel ex quibuslibet titulis ad ecclesiarum iura peruenerunt, ab eo  qui nunc antistes sub electione communi fuerit ordinandus et illis qui futuris seculis sequentur, quocunque titulo atque commento alienare uoluerit, inefficax atque irritum iudicetur, sitque facienti, consentienti, accipientique anathema. Maximus episcopus. Pledane Ecclesie dixit: Modo sancta synodus dignetur edicere, licuit laico homini anathema in ordine ecclesiastico dictare, aut si potuit laicus sacerdoti anathema dicere, et contra canones quod ei non competebat constituere. Dicite nobis quid uidetur de me licuit laico legem dare. Sancta synodus dixit, non licuit. Et adiecit, lege sequentia. Hormisda diaconus legit. Et his qui predium rusticum uel urbanum iuris ecclesiastici fuerit consecutus,  nouerit se nulla lege uel prescriptione munitum, sed siue is qui alienauerit, siue eum qui frequenter et uoluntate contraria predium huiusmodi alienatum reuocare tentauerit, id cum fructibus restituat, qui illud fuerit consecutus. Et cum legeret Stephanus episcopus uenusinus Ecclesie surgens, e consessu, dixit, perlegatur. Hormisda diaconus legit: Quam etiam penam placuit accipientis heredes proheredesque respicere, in qua re cuilibet clericorum contradicendi libera sit facultas; iniquum est enim et sacrilegii instar, ut que uel pro salute, uel pro requie animarum suarum unusquisque uenerabili Ecclesie pauperum causa contulerit, aut certe reliquerit, ab his quos maxime seruare conuenerat in alienitatem transferantur. Plane quecunque in  gemmis auro uel argento, necnon et uestibus minus apta usibus uel ornatui ecclesie uidebuntur, que seruari ac diu manere non possunt, sub iusta estimatione uendantur, et erogationi religiose proficiant. Cumque lecta fuissent Laurentius, Mediolanensis Ecclesie episcopus, dixit. Ista scriptura nullum Romane ciuitatis potuit obligare pontificem, quia non licuit laico statuenti in Ecclesia preter papam Romanum habere aliquam potestatem, cui obsequendi manet necessitas, non auctoritas imperandi, maxime cum nec papa Romanus subscripserit, nec alicuius secundum canones metropolitani assensus legatur. Petrus episcopus Rauennatis Ecclesie dixit. Scripturam que in nostra congregatione uulgata est, nullis etiam uiribus sustineri manifestum  est, quia nec canonibus conuenit et a laicali concepta persona uidetur, maxime quia in ea nullus presul sedis apostolice interfuisse, uel propria subscriptione firmasse monstratur. Eulalius episcopus Siracusane Ecclesie dixit: Scriptura que in sacerdotali concilio recitata est euidentissimis documentis constat inualida. Primum quod contra Patrum regulas a laicis quamuis religiosis quibus nulla de ecclesiasticis facultatibus aliquid disponendi legitur unquam attributa facultas factam uidetur. Deinde quod nullius presulis apostolice sedis subscriptione firmata docetur. Quod si cuiuslibet prouincie sacerdos intra suos terminos concilio habito, quidquid sine metropolitani suiue antistitis auctoritate testatus fuerit irritum esse debere Patres  sancti sanxerunt, quanto magis quod in apostolica sede non existente presule qui per prerogatiuam meriti beati Petri apostoli per uniuersum orbem primatum obtinens sacerdotii statutis synodalibus consueuit tribuere firmitatem a laicis illis consentientibus aliquantis episcopis, qui tamen pontificio quo consecrari probantur preiudicium inferre non potuerunt presumptum fuisse cognoscitur, uiribus carere non dubium est, nec posse inter ecclesiastica ullo modo statuta censeri?

Sancta synodus dixit, licet secundum prosecutiones uenerabilium fratrum nostrorum Laurentii, Petri, Eulalii, Cresconii, Maximi, uel Stephani, nec apud nos incertum habetur hanc ipsam scripturam nullius esse momenti, quam etiam, si aliqua possit  subsistere ratione, modis omnibus in synodali conuentu prouida beatitudinis uestre sententia eneruari conueniebat, et in irritum deduci, nec in exemplum remaneret presumendi quibuslibet laicis, quamuis religiosis uel potentibus, in quacunque ciuitate quolibet modo aliquid decernere de ecclesiasticis facultatibus, quarum solis sacerdotibus disponendi indiscusse a Deo cura commissa docetur. Symmachus episcopus dixit: Modo quia Deus presentiam uestram uotiuam mihi sub qualibet occasione concessit, uolo, si placet, rem fieri firmam quam credo ecclesiasticis facultatibus conuenire, ut noscant omnes quos in me uanus furor excitauit nichil me magis studere quam ut saluum esse possit  quod mihi est a Deo sub dispensatione commissum, sed etiam quibuslibet Dominum timentibus gratum esse debeat, et ad ecclesiastici custodiam patrimonii pertinere. Sancta synodus dixit: Scimus prouisionem tuam necessariis studere, et ideo in uestra est potestate sequenda disponere. Symmachus episcopus Ecclesie catholice urbis Rome dixit: Magna quidem ueneranda et sacerdotali debetur cura proposito cui imminet de studio que recta sunt non de necessitate disponere. Sed quoniam in aliquibus, in aliena postulantibus uitiorum mater auaritia repudiatis honestatis repagulis, totum putat expedire quodlibet, et ita dum preda inhiat patientia superne pietatis abutitur exspectantibus correctionem celo moderante iudiciis se existimant non teneri, cum clarum  sit quod apud certos in occasionem rapiendi procedat diuine mora sententie. Sed nobis quos pastoralis cura et ecclesiastice astringit pro dispensatione credita ratio reddenda substantie opus est, ut sollicitudinem nostram non solum ad presentia, sed etiam ad secutura secula porrigamus, ne ad anime nostre detrimenta contingat; sed hi qui possunt statutis debere innocentiam presumentes de libertate deliquerant, cum religiosa possint et nostra et successoris nostri potestate fulciri, legibus ecclesiasticis seruientes.

His ergo perpensis mansuro cum Dei nostri diuina consideratione decreto, sanximus ut nulli apostolice sedis presuli a presenti die donec disponente Domino catholice fidei manserit doctrina Saluatoris  liceat predium rusticum quantecunque fuerit uel magnitudinis uel exiguitatis, sub alienatione perpetua uel commutatione ad cuiuslibet iura transferre. Nec cuiusquam excusentur necessitatis obtentu, quippe cum non sit personale quod loquimur, nec aliquis clericorum uel laicorum sub hac occasione accepta tueatur, sed nec in usu fructuario aliquibus dare liceat, nec data retinere preter clericos et captiuos et peregrinos, nec male tractationis ministretur occasio cum liberalitate illi alia itinera reseruentur.

Sane tantum domus cuiuslibet et urbibus constitute quarum statum necesse est expensa non modica sustentari acceptis offerri si contigerit sub iusta estimatione  redditibus et diuini timore iudicii commutentur.

Pari etiam Ecclesiarum per omnes Romane ciuitatis titulos qui sunt presbyteri uel quicunque fuerint astringi uolumus lege custodes, quia nefas dictum est obligationem quam se per caritatem Christi connectit summus pontifex, ea hominem secundi in ecclesia ordinis non teneri. Quicunque tamen oblitus Dei et decreti huius immemor cuius Romane ciuitatis sacerdotes uolumus religionis nexibus deuinciri, in constitutum presens committens quidquam de iure titulorum uel Ecclesias superius prefatas quolibet modo preter aurum, argentum uel gemmas uestes quoque si sunt uel si accesserint aliqua mobilia ad ornamenta diuina minime pertinentia perpetuo  iure exceptis duntaxat sub prefata conditione domibus alienare tentauerit donator, alienator, ac uenditor honoris sui amissione multetur.

Preterea qui petierit aut acceperit, aut qui presbyterorum, aut diaconorum seu defensorum danti subscripserit, 248 quo iratus Deus animas percutit anathemate feriatur, sitque accipienti uel subscribenti de personis superius comprehensis, id est, quis anathemate feriri censuimus, instituta pena contubernalium seruata, quam premisimus in alienatore uindicta, nisi forte et alienator sibi dum repetit, et qui acceperit celeri restitutione prospexerit.

Quod si minore anime sue cura quisquam remedium oblatum forte neglexerit, supra ea penarum  genera que superius tenentur ascripta contra fas, si quod conceptum fuerit documentum uniuersis uiribus quamuis ab initio nullas habuerint, efferetur, sed etiam liceat quibuscunque ecclesiasticis personis uocem contradictionis offerre, et ecclesiastica auctoritate fulciri, ita ut cum fructibus possit alienata reposcere, ne aliquo se ante tribunal Christi obstaculo muniat, quia religiosis animabus uel substantiam pauperum derelicta contra fas sine aliqua pietatis consideratione dispergit. Huius autem constituti legem in apostolica tantum sede uolumus seruari, uniuersis ecclesiis per prouincias secundum animarum considerationem quem proposito religionis conuenire rectores earum uiderint more seruato. Et subscripserunt. Celius Symmachus episcopus  Ecclesie Romane huic constituto a nobis facto conscripsi. Celius Laurentius episcopus sancte Mediolanensis Ecclesie huic constituto a uenerabili papa Symmacho sancto subscripsi. Petrus episcopus Ecclesie catholice Rauennatis, huic constituto a uenerabili papa Symmacho sancto subscripsi. Eulalius episcopus Ecclesie Syracusane huic constituto a uenerabili papa Symmacho sancto subscripsi. Felix Terraconensis, Chrysogonus Tudertinus, Emilianus uercellensis, Iocundus Augustanus, Tigridus Taurinatis, uitalis Fundanus, Bassus Mutinensis, Pacatianus Colaminensis, Maximus Bleranus, Martyrius Traconensis, Rufentius Signinus, uindemius Anteatinus, Candidus Tiburtinus, Fortunatus Fuligenatis, Proculeianus Sepinatis, Fortunatus Anagninus,  Paschasius uulturnensis, Martianus Ecamensis, Maximianus Perusinus, Chrysogonus Albanensis Euticius Tranensis, Laurentius uobianensis, Marcus Samninus, Aprilis Micernius, Memor Canusinus, Innocentius Forosimpromensis, Florentinus Plestinensis, Felix Nepesinus, Concordius Mesenatis, Amandus Potenninus, Ansellus Plommensis, Basilius Tullentinus, Martianus Ostensis, Benignus Aquiminensis, Fortunatus uessaniensis, Seuerinus Lundarniensis, Eucarpius Messanensis, Ioannes Spoletinus, Stephanus uenusinus, ualentinus Amiterninus, Romulus Prenestinus, Probus Carmeniensis, Colonius Foroclodiensis, Helpidus uoliterninus, Proiectus Formoui, ueneriosus Pellensis, Bonefacius  Foroflaminensis, Sebastianus Siranus, Rusticus Buxantinus, uenantius Sinogalliensis, uictor Dunensis, Innocentius Tifernantius Tybernorum, Syluinus ueliterninus Iustus Simensis, Arestonius Ostensis, Augustus Liparitanus, Felix Nepessinus pro Urso, Asterius Quinatis, Propinquus Trebiatis, Eusebius Fauestris, Romanus Numentanus.





Incipit synodus quarta romana sub Theodorico rege ex diuersis regionibus congregata.

Rufo magno, Fausto, Ameno, uiris clarissimis consulibus sub die Kalendarum Nouembrium sancta synodus apud urbem Romam ex precepto gloriosissimi regis Theodorici ex diuersis regionibus congregata in Christi nomine dixit: Cum ex diuersis prouinciis ad urbem Romam conuenire sacerdotes  regia precepisset auctoritas, ut de his que uenerabili pape Symmacho apostolice sedis presuli ab aduersariis ipsius dicebantur impingi sanctum concilium iudicaret, Ligurie, Emilie, uel uenetiarum episcopos quos ad presentiam principis spe itineris ductos attraxit consulimus regem incubuit necessitas consulendi, qua nos uoluisset etate fractos, debilitate et impotentia corporis inualidos congregari, respondit prefatus rex piissimus bone conuersationis affectu plura ad se de pape Symmachi actibus, horrenda fuisse perlata, et in synodi oportet, si uera esset inimicorum eius obiectio, indicatione constare. Memorati pontifices quibus allegandi imminebat occasio, suggesserunt ipsum qui iudicabatur impetitus debuisse synodum conuocare,  scientes, quia eius sedes primum Petri apostoli meritum uel principatus. Deinde secuta iussione Domini, conciliorum uenerandorum auctoritas singularem in Ecclesiis tradidit potestatem, nec antedicte sedis antistitem inimicorum subiacuisse iudicio in propositione facile simili forma aliqua testaretur, sed piissimus princeps ipsum quoque papam in colligenda synodo uoluntate sua litteris demonstrasse significauit. Unde a mansuetudine eius pagine postulate sunt, quas ab eo directas constabat. Has dari sacerdotibus sine tarditate constituit, uel quidquid in eodem negotio actum scriptis Romam ex diuersis terrarum uel regionum partibus Dei prosecutione peruentum est. Et dum uenerabili collectione, de incipiendo haberetur negotio,  prout poscebat causa tractatus. Sanctus papa Symmachus basilicam Iulii in qua pontificum erat congregatio, prout habuit cura celestis ingressus est, et de euocatione synodali clementissimo regi gratias tulit, et rem desiderii sui euenisse testatus est. Causa ergo de sacerdotum animis que de concilio nondum firmato tristitiam ministrabat abscissa est. Auctoritatem ordini colligendo sicut poscebant ecclesiastica statuta in omnium qui ibidem conuenerant episcopi, presentia se dare professus est, sperans, ut uisitator qui contra religionem, contra statuta ueterum, uel contra regulas maiorum a parte cleri uel ab aliquibus laicis fuerat postulatus, ex ordinatione antistitum sicut dicebat sanctum  propositum firma fronte cederet, et omnia que per suggestiones inimicorum suorum amiserat potestati eius ab honorabili concilio redderentur, et tanti loci presul legaliter prius statui pristino redderetur, et tunc non ante ueniret ad causam, et si ita recte uideretur, accusantium propositionibus responderet. Digna res uisa est maximo sacerdotum numero, atque mereretur; effectum decernere tamen aliquid synodus sine regia notitia non presumpsit, sed suggestio iusta per legatorum negligentiam non meruit, secundum uota responsum iussus est regis preceptionibus papa Symmachus ante patrimonii uel Ecclesiarum quas amiserat receptionem cum impugnatoribus suis in disceptatione confligere. Qui potestatis sue priuilegia, et que pro conscientie quantum  iuste estimamus emundatione submiserat, ne hac uoluit uice resumere.

Sed dum esset synodus in Hierusalem basilica Sessoria palatii constituta, aliquibus sacerdotibus uisum est, ut libellus quem accusatores parauerant qui quotidie seditionibus appellabant, susciperetur a synodo; in quo suscepto, duo erant que uel ueritati inimica essent, uel ipsi quantum ostenditur ecclesiastico proposito repugnarent. Unum, quia dicebant crimina memorati superius Symmachi pape apud regiam constitisse notitiam: quod falsum esse declarauit. Non enim quasi nouam causam audientie commisisset, si eius conscientia conuicta de errore solam se sciret exspectare sententiam. Aliud quod per seruos de his que obiiciebant se  eum loquebantur posse conuincere, addentes quod ipse mancipia traderet, quibus quantum ille asserebant, possit in indicatione superari. Que res canonibus et ipsis publicis erat legibus inimica, cum Patrum statuta sanxissent, ut quos ad accusationem leges seculi non admittunt, his dicendi in cognitione uel assequendi aliquid denegandam esse licentiam. Et dum inter ista que essent facienda tractabatur, prefatus papa, ut causam diceret, occurrebat. Qui ueniens ab irruentibus turbis emulorum suorum ita tractatus est, ut multis presbyteris qui cum ipso erant per cedem ipsam mortis fuisset occasio, et recentium adhuc uestigia uulnerum illustris uir comes Aligenius, et sublimes uiri Gudila, et uedeulfus maiores domus regie perspexissent, quos  secum unde egressus fuerat, ad beati Petri apostoli septa conuexerit. His ita actis, et rebus uaria confusione turbatis, iterum nos ad iustitiam contulimus principalem, scientes diuinitate propria regere Dominum, quem ad Italie gubernacula prouideret ipse. Cuius mansuetudini omnia per relationis seriem, sicut res poscebat, ingessimus, intimantes etiam sepe nominatum papam per sedem, cui subiacuerat cum suis, si uoluntatem rursus haberet exeundi, ad iudicium fuisse commonitum, sed allegasse eum per directos episcopos mandatis canonibus sibi concessisse affectu purgationis sue culmen humiliat quantis periculis pene oppressus dominum regem habere quod uellet faciendi se interim iustitie  renitentem statutis canonicis non posse compelli. Ad hec serenissimus rex taliter Deo aspirante, respondit in synodali esse arbitrio in tanto negotio sequenda perscribere, ne aliquid ad se preter reuerentiam de ecclesiasticis negotiis pertinere, committens etiam potestati pontificum ut siue prepositum uellent audire negotium, siue nollent, quod magis putarent utile, deliberarent, dummodo uenerandi prouisione concilii pax in ciuitate Romana Christianis omnibus redderetur. Que cum iuste offertur mandata Dei complentur Italie sue dare rectorem. Agnoscentes nullum nobis laborem remansisse, nisi ut dissidentes cum humilitate propositi nostri ad concordiam hortaremur, quia unum tante rei restabat, unde Deo pareremus, ut sancte  principis uoluntati inuitemus senatum amplissimum, quali oportuit legatione destinata monentes, et instruentes causas Dei ipsius iudicio esse committendas, qui ualet corpus occidere, et animam mittere in gehennam, qui dixit mihi uindictam, et ego retribuam, apud quem conscientia nuda est, cui non absconduntur occulta. Cogitare prudentes uiros oportere, quanta inconuenienter, et preiudicialiter in huius negotiis principis contigissent, et nos uiam per hanc quam ipsi uocabant remissionem peccatis non aperire sed claudere, qui quod dicebatur maioris iudicii seruamus instruentes eos, quia per nos illius Christus innotuit, non esse ouium lupi insidias preuidere sed pastoris. Maxime quia in causa prefata multos qui se dedignabantur cognoscere,  et Deo satisfacere error inuoluerat, et quia non poterant plura sub hac occasione Ecclesie membra dispergi, sed magis per mansuetudinem sustineri. Sicut boni nos operis Paulus magister instruxerat, dicens: Sanandos esse plurimos per patientiam et doctrinam; et quicunque putantur rei, et grauibus peccatis inuoluti, quamuis nullus sit qui delicto careat, sicut Ioannes testatur apostolus: Si dicam quoniam peccatum non habeo; mendax sum, eos tamen magis pressuris hominem sustentari et preterreri, hasque passiones iudicio diuino suspendi. Maxime cum illa que premisimus inter alia de auctoritate sedis obstarent, quia quod possessor eius quondam beatus Petrus meruit in nobilitate possessionis accessit, et claritatem ueterem uobis  dat, det Christi rectoribus deuote clamantibus; scriptum esse per prophetam ex persona Dei: Nunquid non ualet manus mea ad consumendum eos qui errauerunt? Hec eadem sepissime ut oportuit commonentes ut habita intentione discederent, et factum nostrum quod Deus inspirauerat iuxta mandatum principis non discuterent, sed sequerentur, sicut decebat filios Ecclesie, nec sub hac intermissione contenderent, et crescerent Ecclesie detrimenta que res poscebat cum festinatione succurri, et nobis huius celeritatis, et illius obedientie necessitas imminebat. Maxime cum omnem pene plebem cernimus eius communioni indissociabiliter adhesisse, cuius nos non modica quidem cura stimulabat, ne in aliquo  laberetur errore. Quibus allegatis Dei nostri obtestatione decernimus, harum necessitatum uel religionum consideratione astricti, et celesti perpensis omnibus que in causa erant inspiratione secretis Symmachus papa sedis apostolice presul ab huiusmodi propositionibus impetitus quantum ad homines respicit, quia totum causis obsistentibus superius designatis, constat 249 arbitrio diuino fuisse dimissum, sit immunis, et liber, et Christiane plebi sine aliqua de obiectis oblationem in omnibus ecclesiis suis ad ius sedis sue pertinentibus tradat diuina mysteria, quia eum ab impugnatorum suorum petitione, et propter superius designatas causas obligari non potuisse cognouimus unde secundum principalia precepta que  nostre huic tribuunt potestati, ei quidquid ecclesiastici intra sacram urbem Romam, uel foris est iuris reformamus totam causam Dei iudicio reseruantes uniuersos hortamur, ut sacram communionem sicut res postulat ab eo percipiant, et Dei animarum suarum meminerint, quia et ipse amator pacis est, et ipse pax est qui monet: »Pacem meam do uobis, pacem relinquo uobis .« Et in quacunque ciuitate pacem esse confirmandam affirmant beatos esse pacificos. Hec quicunque ex instructione nostra quod non estimamus, uel non admitti, uel detrectari posse, crediderit, uideat, quia in diuino iudicio contemptus sui rationem est  redditurus. De clericis memorati pape qui ab episcopo suo ante tempus alicuius,  contra regulas discesserint, et schisma fecerint, hoc fieri decernimus, ut eos satisfacientes episcopo, sua misericordia subsequatur, et officiis ecclesiasticis se gaudeant restitui, quia Dominus et redemptor noster oues perditas ab errore letatur inuentas, et super profugum filium paternam liberalitatem celestis mediator accommodat. Quisquis uero clericorum post hanc formam a nobis probatam, quocunque sacrato Deo loco in Ecclesiam Romanam missam celebrare presumpserit preter conscientiam pape Symmachi, dum uiuit statutis canonicis, uelut schismaticus percellatur. Ista sufficiant, nunc cum Dei notitia sincere protulisse. Laurentius episcopus Ecclesie Mediolanensis, huic statuto nostro in quo totam causam Dei iudicio commisimus, subscripsi.  Petrus episcopus Rauennanus huic statuto nostro in quo totam Dei iudicio commisimus, sub. Felix Terracinensis, Bonifacius Aquemuensis, Maximus Bleramus, Emilianus Furanus, Maximus Ticinensis, Cassianus Mutinensis, Gerontius Fidudensis, Stephanus uenusinus, Laurentius Bensis, Fortunatus Fulginensis, Mercurius Sutrinus, Stephanus Neapolitanus, Hilarius Tensanus, Maximilianus Perusinus, Innocentius Fortunatus, Concordius Mesinatis, uitalis Fundanus, Castus Portuensis, Aristus Ostensis, Martyrius Terracinensis, uictor Lunensis, Asterius Aquinatis, Chrysogonus Albanensis, Amandus Potentinus, Romanus Numentanus, Ursus Reatinus, Paschasius uulternensis, Innocentius Forsimpromensis,  Felix Nepesinus, Hilarius Tempranensis, Innocentius Tarentinus, Tyberniorum, Seuerinus Tundaritanus, Syluanus ueliternus, Sebastianus Suranus, Mercurius Gauinati, Felix Atellanus, Rusticus Bruxantinus, Propinquus Tribensis, Adeodatus Fornitanus, Bonefacius Cameritanus, Iustus Signatinus, uindemius Anteatinus, Augustus Liparitanus, ualentinus Amiterninus, Fortunatus Suestanus, Iocundus Augustanus, Tigidius Taurigranus, uiticanus Celunensis, Ioannes Ariminensis, Porculeianus Sepniatis, Candidus Triportinus, Cresconius Tudertinus, Innocentius Binatis, Ioannes Spoletinus, Eustasius Cremonensis, Laurentius uerginatis, Eucarpius Meresape, Rufentius Agnatinus, Serenus Nolanus, Martianus Acanus, Euticius Tranensis,  Fortunatus Anagninus, Aprilis Laterianensis, Asellus Populoniensis, Memor Canusinus, Adrudatus Silue Candide, uenerius Pallensis, Rogatus Taurominitanus, Seruusdei Ferensis, Probus Carmeianensis, Dulcitius Sancti Antimi.





Incipit prefatio Ennodii in librum sequentem.

Solet dicendi affectum multarum rerum ardor exigere. Si autem auarus laudis auidus est, et fauorem desiderat sudore mercari, aut per blandimenta glorie crucem narrantis ignorat, aut lucri astrictus compedibus lingue uendit obsequium, ut dum animus habendi cupidine subiugatus presumptum estimat iam tenere compendium, sic ingruentia per styli exercitium nescit timere discrimina, aut necessitate  conclusus profert eloquium sine quacunque lima captiuum, et nesciam pudoris frontem monstrat in medium, ut dum intentioni famulatur, diligentiam decoris aburat, quia dicendi ornamenta non sunt intentionis negotii, sed quietis, nec militie sunt picta uerba, sed otii. Campus fortem postulat, pax profunda redimit ornatum, qui profutura asserit, loquelam que periculo artis est colorata contemnit. His ergo ita se habentibus causam narrationis insinuo, et coactam uocem prauorum latratu religiosis mentibus commendo, scriptum esse reminiscens »tempus tacendi, et tempus loquendi ,« uel post fidem prophetici oraculi cuiusdam oratoris exemplum qui refert, nisi cum necessariam dicendi nimis ineptam esse conditionem. Oris ergo ministerium pro ualitudine ingenii sacerdotibus dedi, aduersus quos sibilantium effusa sunt uenena linguarum, licet scuto munita fidei spiculorum imbrem patientia religiosa non timeat, et ad auctorem redeant tela, que sine bellandi arte diriguntur. Quibus  enim pro lorica Christus est, uim non metuunt, et inimicos longa exspectatione prosternunt. Quisquam ne tamen in hac acie prelium putet esse formidini, in qua Deo et pontificibus infertur sine uirium estimatione certamen. Quisquam ne fluxum et lacessentem hostem uideat, et preliorum causis aduersarium debilem expauescat? Inuidet ipse sibi uictoriam qui conscientia uulneratum aggredi cessat inimicum. Ad lucrum hostis sui procedit, qui in conflictibus non prius causas quam aliud expedit. Dat uires iaculis innocentia, et mucronem acuunt ex equo uenientia uota bellandi. Percutiendi impetum plus iustum dolorem scimus dedisse quam brachia, inde paucorum telis multitudo non subsistit. Dicente ergo mecum propheta plures nobiscum sunt quam cum illius, placiturum bonis, quantum estimo opus, incipiam.





Incipit liber Ennodii sancte Ecclesie Romane diaconi contra obtrectationes quarte synodi habite Rome palmari a Symmacho papa sub Theodorico rege.


Sufficeret quidem schismaticam imperitiam propositione cecidisse, maxime cum secum habeant obiecta responsum, et mereatur titulus sine lectionis discussione cum auctoritate damnari, cum in prenotatione ipsa significantia operis innotescat immundi dicentium aduersus synodum absolutionis incongrue. Ego tamen nunc agam quasi opus sit alieno ense perire mala proponentem. Istud proloquium potest clementissimo homini tantum inscitie ascribi. Et ne aliquis preter uos sicut inter oues ulcerosas deputandus et erraticas, qui magnum gregem potuisset lacessere, pastorum dicente propheta: »Filios nutriui et exaltaui, ipsi autem spreuerunt me .« Et Domino de apostolis. »Qui uos spernit, me spernit .« Quos episcopos fuisse propheta testatur de Iuda dicendo, »et episcopatum  eius accipiat alter ,« et apostolo eque Paulo proclamante, »obedite prepositis uestris, quoniam ipsi exorabunt pro uobis .« Nec hic immoremur, sed redeamus ad grauem et uenerabilem non solum ex alia productam, sed mysticam propositionem. Non omnes  sacerdotes regis ad concilium asciuit auctoritas, nec omnes in iudicatione senserunt. Mancipia tartari, et liquido Satane ministri, quoscunque non euocauit scriptum principis nouis nexibus et actuum uestrorum in uolutionibus serpentis spiris cauda pertraxit. Nolo dicere in quo fuerint uoto, in qua deliberatione discedentes, quibus tedium illa peperit exspectatio. Cum uiderent uenerabilem papam longas in uita contra fas suum inducias accepisse. uidebant ethera tantum directis a se iaculis uerberari. His ne liceret infelicibus in malorum actibus consolatione secreto delitescere? Libris uestris nudantur absconditi, et per uos in turpi facto habere  solitudinem non sinuntur, dicente Domino in Euangelio: »Omnis malus odit lucem .« Post hec absentis aduersarios pape Romani dici non debuisse qui predictis prolatis petitionibus accusabant dolose uidelicet hoc agentes eo quod aduersarios suspectosque canonica synodalibus clamante in decretis auctoritate, in suam recipi accusationem episcopos minime oportuisse, uos non latuisset, ad assertiones fidem iungentes quod eos isto nomine precepta regia non uocassent. O homines omni artis lima compositos, et caminis fabrilibus excoctos, qui ad stipulationem doctorum desudata inuenire testimonia! Amamus reuerendi uiri sententiam ueram, et  in ipsam pedibus imus. Cognoscimus errata que dicitis; inimicum uocet aliquis accusantem, et tragico nomine appellet contumeliam non merentem. Dehinc subiunctam questionem rhetorica argumentatione fibula momordistis, addendo, allegando: Testis est Romana ciuitas. Si omnes episcopi senes et debiles conuenerunt, ecce  orationem ueri neruis nitentem, et ipsi Cepasio preferendum nitore sermonum. Ergo qui se etate ualentes, et corpore imbecilles esse dixerunt, ipsi se ineptos iudicio esse testantur, quoniam membrorum se dixerunt iam sustinere dispendia, maxime si hoc ingerere clementissimi Domini auribus presumpserunt. uos putatis ab uniuersis Dei conspectibus pulsi illorum uirorum more congressuum ubique narranda confundi, et apud principem de collectione pontificum alios pretulisse sermonem, nisi quos etatis maturitas crudiende loquele fecit auctores, quibus anni ueteres reuerentiam contulerunt, qui putabantur bonorum meritorum suffragio in longum fuisse seruati. Ipsos ergo de grauide etatis fatigationibus queri decuit, quos etas iusserat allegare. uiri optimi, subditis ex preceptis regiis euocationis causam fuisse iam cognitam, et Italie summa moderantem non fuisse, quasi de nouo negotio consulendum, plus  charte et scriptioni religionis debitum quam presentie principali. Nullus ergo in predicto negotio titulus remanserat, ad cuius inquisitionem pergentes illud iure preloquerentur exordium. Ex hinc digressi bonarum rerum in rege laudatis affectum, et colitis uerbis innocentiam quam actibus ignoratis. Si tamen cultus est in loquela uestra, quam scabroso uomere uelut agentes per deuium arata proscinditis macenti solo zizania et lolia commendantes, recepturi pro tali impendio paleas quibus gehenne in perniciem uestram animetur ignis. Sed nunc ut quidam fertur dixisse, que quibus anteferam? Contra Apostolum dicitis impugnatores summi pontificis non auditos, qui celestis mandati memores partem suam a consortio adulteri subduxerunt. Hic non incesso ignorantiam rimosam memoriam non accuso. Nolo dicere quod prophete uerba Apostolo contulistis, quia noui et ipsos apostolos recte uocari, quos missos esse non nescio. Dauid enim dicit: »Furem uidebas, et currebas cum eo, et cum adulteris portionem  tuam ponebas .« Deinde quis se de illa uestra enodem faciat questionem qua dicitis in criminibus obiectis quod non excluditur, approbatur? Et uocem Romane Ecclesie militibus congruentem, in qua nescias, utrum prius nitorem predices, an saporem. Putasne audistis legi, quod iustum est iuste exsequeris? Audistis de malefactis hominum, si tamen aliquando conuersatio humana uos tenuit, quidquid non suis ordinibus approbatur excludi? Ubi est illud prophete? »Dominus ad iudicium ueniet cum senibus populi sui ,« et de uobis dictum: peccatum suum quasi Sodoma 250 predicauerunt: ue animabus eorum? Sed quid facto opus est, quoties desperatis nulla medela succurrit, nisi implorandus est Dominus qui promisit per Prophetam futurum se super omnem superbum et excelsum, et super arrogantem, ut humilietur? Sed fetidum opus uestigiis insequar et ferrata si possum, calce contundam. Ut uere dicam res cum re,  causa cum causa, ratio cum ea quam putant ratione pugnabit. Oblocutos sacerdotes preceptionibus regiis allegatis, et quoddam sacrilegium creditis, mali aliquid cum celestem nesciatis de terreni Domini iussione sentiri, opponendo quis regi debuit dicere, papam synodum oportuisse conuocare? Certe quod in hac parte constat exemplum illum precipue qui criminosis multorum propositionibus iam iacebat, quem hoc fuerat damnare, quod argui, cui prerogatiuam celitus ascriptam hostium suorum iam oblocutio tulisset. Ad hanc uos clementiam malorum actuum per gradus suos incrementa traxerunt, ut hoc credatis esse lacessere quod conuincere, nec apud uos habeant a ueritate doctrinam, odia que plerunque contra meritum impediti studiis, non rationi obsequentia uota concinnant. Ubi est illud: »Priusquam agnoscas ne adiudices quemquam .« Olim uos accepit grex positus in sinistra collegas, apud quos ex preiudicio excepisse sententiam creditur, qui meruit ad  examen adduci et hoc est reum existere quod libram disceptationis intrare. Prelocutioni tamen optime diuinum subdidistis exemplum, quod ita quadratis constat alloquiis, ut ipsum in eo Chrysippum tenere lineam putes. Peccatori dicit Deus: »Quare tu en arras iustitias meas?«  Huic dicto conserentes quasi ad sacerdotis apostrophen, qui beati Petri apostoli uicarius estimatur: prohibetis archiatrum eius corpori afferre medicinam. Quomodo uos anime eius curationem exhibere renuitis? Magnum per diuina ridiculum, an maxima lamenta sint nescio. uos aliene febri curam queritis, uos fatiscenti anime medelam adhibere cupitis, et in lethi proximitate positi, uestri immemores, de alterius salute tractatis; quid si illud uere uobis a propheta dictum sit: »Nunquid parum uobis est quod molesti estis hominibus: quia molesti estis et Deo meo .« Et iterum: »Medice, cura teipsum .« Sed hinc alias nouimus, quia sanari non  potest, conclamatus et improbus in profundum deueniens mira temeritate contemnit. Sed credo uiuit in istis, et in male conuersationis sue morte concilium, et potest optare quis alteri, quod ipse iam perdidit. Nunc recte uobis cum propheta dicimus: Omnia que loquitur populus iste iuratio est, et timorem eius ne timeatis, neque formidetis. Procul sit a nobis, facessat a nobis qui in nobis est pruritus iste linguarum quos uere idem propheta arguit: Scribentes iniustitiam scripserunt. Non nos beatum Petrum sicut dicitis a Domino cum sedis priuilegiis, uel successores eius peccandi iudicamus licentiam suscepisse, ille perennem meritorum dotem cum hereditate innocentie misit ad posteros. Quod illi concessam est pro actuum luce, ad illos pertinet quos par conuersationis splendor illuminat. Quis enim sanctum esse dubitet, quem apex tante dignitatis attollit? In quo si desunt bona acquisita per meritum sufficiunt que a loci decessore prestantur. Aut enim claros ad hec fastigia erigit, aut qui eriguntur, illustrat. Prenoscit enim quid ecclesiarum  fundamento sit habile, super quod ipsa moles innititur. Sed hinc actibus nostris celestem potentiam putatis esse suffragio, quod ad presidium beati Petri apostoli adiutricem, ut dicitis, dexteram commodatis. Nescitis solem facibus non adiuuari, nec ad presidium diurne lucis lychnos accendi. Scriptum est enim: »Scrutatur renes et corda Deus .« Sed in illa potestate quis argumentis audeat uestris respondere, nisi quia sine arte dicitur uerum et fides mendacio sermonumt echnis assuitur? Cur  ad principem conuenistis, si audiri non licebat impetitum? Sic uos in stuporem pecualem peccati nebula, aut diuinus horror oblimat, ut uerecundam excusationem, aut fraude mens uestra transeat, aut belluarum pressa hebetudine non agnoscat. An forte aliud putatis fuisse quod dictum est ipsum debuisse synodum conuocare, cuius opus erat officio ut uos uidelicet per pontificale examen diuina sententia precelleret, et quos a capitis sui compage in salutis detrimento insanus furor absciderat. Post  Esau mentionem operi uestro nescio uerbis an latratibus indidistis, comparantes ei antistitem uestrum qui senioris nature beneficium unius cibi commutatione perdiderit, et primogeniti canam dignitatem amiserit faucibus obsequendo. Ad ista quid referam, qui ex omni obiectorum parte concludor? Quis, rogo, uestrum Symmacho benedictionem, dum patri plus deseruit, eripuit? Cui tantorum munerum Iacob uice est collata nobilitas? Quis ex uobis ceci parentis desideriis pariturus occurit? Quis uestrum deuotione sua genitorem uenerabilem captum oculis nulla fecit lucis damna sentire? Nonne collatione tenebrarum uestrarum nox putatur per sudum rutilans iubar ostendere? Et omnis obscuritas actibus uestris collata decorem solis assumit. Preterea tunc Iacob quamuis congruentem moribus filii benedictionem tamen contulit iam promissam. Nunc quid his longius immoramur, cum docendi non sint, qui calces stimulis intulerunt? Credite mihi, pacis inimica sunt,  impugnationi non sunt idonea que profertis. Sed sequitur uinculum cum enigmate quod nescio, qua replicationis arte soluamus. Tulliane enim profunditatis pelagus ingressi cymbulam nostre sterilitatis questionem flatibus per littorum incerta transmittunt. In qua tamen Christo clauum tenente portum ingrediar, et sigillatim de turbinibus uestris uniuersa discutiam, habiturus in ductu illorum facultatem, non meam. Aiunt enim: Si uera episcoporum assertio est, sedis apostolice presulem minorum nunquam subiacuisse sententie, cur ad iudicium districta conuentione perductus est. Multum quidem annosa hic in uobis laborat infantia. Cui ille aduocandus est, qui ineluctate nobiscum semper pondus propositionis exsuperat, cum manifeste pro sacerdotibus cum propheta clamitem: »Nunquid gladiabitur securis contra eum qui secat in ea, aut exaltabitur serra contra eum qui trahit eam ,« ut  sit mihi illud suffragio diuinum oraculum. Quomodo si cessauit exactor, tributum quiescit, ita contriuit Dominus baculum impiorum. Tribue, Domine, quod predixisti in illum, ut sicut errat ebrius et uomens, ita pereat incredulus, qui infideliter agit. Propter hoc propheta uobis insultans uociferatur: »Audite uerbum Domini, uiri illusores ,« quisquam ne causarum ex precognitione sancit euentum, et rabidis terminum positura conflictibus sic metitur, ut pernix decisio dum inquisitione esse senior innotescit, anticipet, fauorem censentis accuset. Nunc paulisper ore actibus annis indignus, pontificali uoce uos arguam. Nos qui statuta nostra non una apud uos uolumus lance constare, quibus de impugnatorum qualitate lati sunt canones, apud quos nefas est cana Patrum definita transcendere, quibus scriptum est in Carthaginensi concilio. Quod apostolice sedis per Faustum episcopum qui tunc ab ea missus interfuit, probauit auctoritas; accusatoribus de inimici domo prodeuntibus non credendum,  in quibus odio succensa uicinitas, per nutrimenta arida flammam persecutionum exsuscitat, et uniuersam doli fabricam sumptu, et machinis coherentibus secreta dispositione componit. Istos que domus euomeret, qui scire potuisset nostra collectio, nisi presentes? et impugnationis qualitatem, unde nisi ex scripta propositione didicisset? in quibus sentinam criminum, dum simulato fuerunt persecutionem se debere criminibus agnouisset.

Post illa que de accusatoribus prolata sunt, addidistis: Cur persone iusse sunt presentari quas sepe imperialis flagitasset auctoritas. Ad defraudationem ingenii pertinere eius qui nunc in sede apostolica quasi in quadam arce consistit. uere uobis dicit Sapientia: »Homo infirmus et exigui temporis ad intellectum non perueniet, sed laboret ut sciat quod acceptum sit apud Dominum .« Et iterum dicunt Prouerbia: Odit se qui negligit studia. Imperitis enim obuiat mors. Quid enim illam que in peruia scientia descendit, ignorantiam fingitis?  Quid adhibetis mira latrocinandi arte falsitatem, uel dolositatum prestigia, simplicitatem fronte monstrando? De uobis nunc dictum est: Qui loquitur mendacium, ex propriis loquitur. Istam letitie faciem, ex iudiciorum censura uenientem callida prouisione sacerdotis uestri oculis abstulistis, ut eum talibus aduersus acies uestras instructum munitionibus et innocentie in testimonio orbis tela deferentem ab ipsis iudiciorum adytis pelleretis, prouidentes ut nec sine impugnatione insons uiueret, nec haberet solatium de incorrupta iudicum inquisitione pulsatus. uos prefato et dedistis et inuidistis examen, cum uno eodemque itinere a uobis disceptationum dubia subire, et prohibetur, et cogitur, et per singularem callem, ad causam arcendus euocatur, non manifestam salutem, aut non lacessitus obtineret, aut subriperet absolutus. Adolescentie mee memini me legisse temporibus de quodam dictum: Exsuli exsilium imperas, nec das. uos prophete impetit sententia: »isti sunt  uiri qui conturbauerunt terram, et qui concusserunt regna .« Et iterum: »Excidentur ramusculi eorum falcibus, et que derelicta fuerint, abscindentur .« Et rursus: »Dum non speratis ueniet contritio uestra, et comminuetur sicut lagena figuli multitudo uestra .« Nec non propheta ad hanc causam specialiter locutus intonuit: »Dominus inclinauit manum suam, et corruet qui fert malis auxilium, et cadet, cui prestat auxilium, simulque omnes consumentur .« Redeo tamen post multa exemplorum suffragia ad nouellas cononum definitiones. Clamat in alio loco Carthaginense concilium, quascunque ad accusationem personas leges publice non admittunt his impugnandi alterum, et nos licentiam submouemus, et nulle accusationes a iudicibus audiantur ecclesiasticis que legibus seculi prohibentur. Quero a uobis uiri quibus indita est ad unguem  posita polita perfectio, cuius conditionis fuerint ista mancipia que postulata scriptis principalibus intimastis, si ea seruilis adhuc in potestate alterius catena retinebat, et nulla obscene obligationis compedibus uestigia in libertatem missa laxabant uel uobis disceptantibus fidem aliquam predictorum uerba portassent? Sed, credo, replicabitis ueritatem que sponte prolata in illis uox habere non poterat, hanc diuersis cruciatibus est latebris suis religiosus tortor exegerat, ut dum penis corpora soluerentur, que gesta fuisse nouerat, anima non celaret. Sed, queso, primum ad leges publicas deinde ad iudices ora conuertite, qui possunt in defensione sua sic eloqui, nos quos Dei seruitium pro istarum rerum abiectione fecit ingenuos, qui seruulorum insultantium contumelias aut despicimus, aut ridemus; quibus scriptum est de famulis per Apostolum: »Mementote quia uester et illorum Dominus in celis est .« Ad hec seculi mala reuocabimur, faciendum a nobis est, quod facientem alterum  profanum esse contendimus, quod per ministerium iussionis, et manus aliene incestaret aspectum uestrum nostro peragetur imperio. Nolite hanc ad uniuersas Ecclesias mentem rapacium luporum more et natura seruare, quia postquam nos maculasset forte pro desideriis uestris cruenta discussio effectum in his quo tenditis non haberet. Sed dicente uobis Propheta: »Ponamus circulum in naribus uestris, et frenum in labiis, et reducamus uos in uiam qua uenistis .« Qui eodem propheta asserente impugnamini qui dicit: »Erunt quasi non sint, et peribunt uiri qui contradicunt uobis .«

Hoc etiam nouo aduersum nos subdidistis inuento ipsum Dominum, et redemptorem nostrum seruorum subisse iudicia, et celi operatorem particule cuidam sponte subiacuisse terrene, dum testatur, et loquitur: »O Iuda et Hierusalem, iudicate inter me, et inter uineam meam ,« hoc etiam beatum Petrum, hoc Paulum apostolum non horruisse narratis,  et illam uestram elegantiam ad ius pertrahitis exemplorum 251 nexibus precedentem quasi uobis in hac parte remanserit, cum renitente contentio, et ualidis facundie uestre digitis exigantur oblata. Samuelem etiam prophetam mifiricum de conscientie sue serenitate uulgi dicitis implorasse testimonium. Quid enim Samuel dixit? Scire Dominum quod nullius unquam substantiam, nullius pecus abegisset, aduersatum se muneribus et quod est supra hominem sponte uenientia dona uitasse, prouidens scilicet ne pro suspicionum preiudicio  Homirius damna pateretur. Postremum sub diuina attestatione patefecit innocentiam, ne humanum subiret examen. Redemptoris nostri iudicium quod inter se et uineam suam optat euenire, dum uestra in presenti negotio mala respicit, magis implorat S. Athanasius Alexandrine urbis episcopus, dum participum uestrorum argueret inuidia agnoscens sibi per contumeliarum multitudinem exercitium contingere non timorem,  uere ad corone pretium iunxit, quod de dignitate submisit, et ante celestem de absolutione sententiam personam rei innocentie bonus estimator impleuit, sic enim milites Christi sudore suo honorum sibi incrementa parturiunt, dum concessa fastigia celsiore humilitate castigant, inde laudum cumulos mercaturi, unde indepta culmina sublimi parcitate moderantur. Sed quamuis beatum Athanasium Romano antistiti quantum nosse datur imparem, locus ostendat? Facto tamen in negotiis comparantur; ille presto fuit iudicibus, iste quantum et uos dicitis aduocauit, ille intentatam discussionem ut Dei famulus non refugit, iste triumphum suum in discussorum collectione constituit. Sed quid his longis collationibus immoramur? iudicia et iste uoluit, amauit, attraxit, ingressus est, et quod posset fidelium corda doloris iusti aculeis excitare uenerando concilio, auctoritatem etiam contra se, si mereretur,  indulsit. Quis in hac allegationis ipsius fronte nesciret, fultum ad cepiscopos puritatis testimoniis conuenisse, qui hoc quod districtionem eorum minus licebat, exhorruit, estimans illud magis quolibet modo labefactandum quod statuisset censor inualidus. Quid prefatum incessistis canina loquacitate? Quid leditis non merentem? uotum eius est, quod uestrum putatis esse terrorem. Sed astutior in uobis quam in Athanasii aduersariis nouelli uirus serpentis insibilat. Illi nescierunt quod optime calletis qualiter triumphus tolleretur impetito; illi prouocatum: Ne audiendus occurreret formidabant. uos morem quem habebant examinari non ferentes, uenientes iaculis repulistis, et tedium uobis de sententia preparatum, ultricium armorum assumptione commutastis. O malorum commemoratio, que uocem et prestat et subruit, dum illos quos in clamorem cegerit, eorum etiam grauitate facti uerba confundit! Quis patiatur uos equo animo garrientes? Ergo nos secundum assertionem uestram nouelle utilitatis commoda non  amamus, dum definitis senioribus prestare obsequium. Hic tota ingenii uela suspenditis, hic resupine ceruicis ex secessu pectoris quidquid habuit spiritus flaminis ructus euomuit. Aiunt enim: Moysi a uobis ieiunia et Elisei miracula, que egit dum mortuum suscitauit, si annosa tantum sectamini, confundantur. Quid hic rationis inuenit scrutator idoneus? Non si auri pallidus inquisitor occurrat in sensibus uestris latentium uenarum motus inueniet, et insuetis lucem latebris sermonum fossor admittet. Idcirco ergo cana miracula non probamus, si iuuenilibus consensum non prebemus excessibus. Si seruum Domino discipulum magistro euangelii memores subiungamus, quidquid potuit prodesse negligimus. Alia sunt improbissimis hominum que ad usum recentem sine iniuria uetustatis adhibemus. Nouam deinde culpam, et quam inuestigatio nostra transierat, reclusistis: quare papa sine exempli instituto precedentis synodum conuocauit, ut de criminum  eius obiectione cognosceret.

Post hec nos falsitatis arguitis coram principe, Que in prefato negotio scripta sunt, didicimus postulata. Presta, Domine, ut labyrinthi huius sine errore sinuosos superemus anfractus; dirige semitam quam flexibilis coluber iuxta fabricam proprii corporis aut mentis operatur, ut uere dicamus: Dominus uirtutum nobiscum, adiutor noster Deus Iacob . Et cum Salomone exsultemus dicente: »Equus paratur ad diem belli, apud Dominum autem est omne presidium .« Superuacuum quidem est absurdis respondere propositionibus, dicente propheta; »Ne respondeas imprudenti ad imprudentiam eius .« Sed si quod contemptus transierit, uereor ne quasi ualidus putetur; non tetigisse formido. Melius nobis est cum beato Paulo insultationis causas incidere, et plena uoce testari: »Factus sum insipiens, uos me cegistis .« Hoccine ergo nullo constabat  exemplo, ut sacerdotum papa concilium conuocaret, cuius arbitrium est collectio synodalis, aut parua erant que de uestris cum hac multitudine facinoribus damnarentur? Nonne directa sunt uerba canonum? Quicunque clericorum ab episcopo suo ante sententie tempus pro dubia suspicione discesserit, manifestam in eum manere censuram. Huius rei ad ministerium deuotum Deo oportuit agmen occurrere, ut perditi et profligati gregis ulceribus medicorum exercitus subueniret, quia quoties morborum uiolentia celeri gressu ad anime secreta festinat, obuias manus affere non potest salutare consilium, nisi ex collatione multorum. Nam et hoc a rege uestra poposcit allegatio, ut abscissis clericorum preiudiciis de accusatorum papa merito per humanum os supernum iudicaret imperium.

uideamus tamen, si placet, et illas disputatoris didascalici libelli uestri relegamus argutias. Habentibus  etiam nobis ante oculos Patrum sanctiones, quibus excessuum uestrorum sentina ponderetur, lex ecclesiastica pontificem ab aliis accusatum priusquam sub luce obiecta constiterint, exigit non relinqui. uos diuini uero utputa iuris memores, quia leuia errata despicitis qui peccati nobilitate gaudetis ne una uos ex desertione sacerdotis culpa respiceret, accusatis cum incrementis delictorum. Ad hanc uos ualetudinem, ille qui est preuius uester adduxit, ut post desolatum, post impetitum pontificem, sine ullius rigore sententie totius pene Italie improbandam antistitum crederetis esse censuram. Quomodo quidam dixit de cohorte uestra: festinantem animam morti credidit uestri. Potestne mens indocilis criminum iam ditata successibus et detestabili proposito uelut effeta feriari? Ille uos his locupletes malis effecit cui elationum copie opes angelicas sustulerunt, et diuinum censum nocendi quod exuberat thesaurus inuidit. Sed promissionis memores uniuersa que operi ipsorum recolimus, inserta tangamus. Arguitur  stylo splendidissimo papa Symmachus, quare conuentionem preueniens, cum populorum cetibus examen intrauit, et post iudicia cum euocatus quater fuisset, spreuerit. Sic a uobis ueri discessit affectio, ut mendaciorum nebulis urbis testimonium putetis inuolui, et fallacie periculo depicta uerba, plus uirium credatis habere quam ueritatem Roma, quam retinet. Ergone ille disceptationem uel importunus adiit, uel exspectatus aufugit? Ergone illam multitudinem deuote plebis non pro fidei diligentia Christiana magis exspectatio, quam furor euocauit? Quisquam ne ad inferendam uiolentiam currens lacrymas comites habet, et qui studet esse formidini uultum timentis ostendit? Multitudo illa uincta sacerdotis officiis attulit ad nos lamenta, non iacula, nec uenit telorum minax, sed fletibus miserabilis, una tantum intentionem uestram ostentatione grauatura, quia uberibus oculorum fluminibus demonstrabat quam esset per acerbitatem uestram conditione dolenda pulsati et in sobrietate uenerandi examinis, afflictione  propria commendabat, quem uoce non poterat. Sed habetis manifestum ex hac re qui bilem furor accendat, qui pene absolutus ad iudicia uenit, pro quo orbis illacrymat, et dum rebus extraneam in predictum inuidiam sermone colligitis, paulisper reuerentie uestre diu ceruix superba submittitur. Sacram enim congregationem tunc uocatis, quando exstinctorem nostrum Symmachum uultis asserere, et crudeli pietate honori nostro putatis accrescere, quod residens in ecclesiarum arce perdiderit. Nos ila non solum non sensimus, sed diuersa sentimus. Ad alios magis tutele uestre uenena conuertite. Non habet testimonium defensoris, qui repugnanti impendit oris obsequium. Perdit quam esse putat beneficii gratiam, qui aliquid prestat inuito, quia non est munus, nisi quod uelis accipere. Nunc longa non opus est admonitione iam perditis; odium debemus operi de cuius iam non superest quod damnetur auctoribus. Mulierum turbas asseritis urbanis coloribus  cum prefato ad iudicia conuenisse et illa uestra subtilitate ostenditur sexus qui maiorem antistiti debuisset affectum; profanissimi hominum scriptum retineo: Aliud est dicere male, aliud accusare. Et prophetam dixisse: Reprobantes uerbum sperastis in calumnia, et in tumultu, et estis in eo. Propterea erit uobis iniquitas hec sicut interruptio, quia pro nobis dicit Deus . Eos qui iudicant uos iudicabo. Et iterum ad seruos suos dicit: Nolite timere opprobrium hominum, et blasphemiam eorum ne metuatis . Rursum etiam uobis clamat: Accedite huc semen adulterii et fornicarii, super quem lusistis, super quem dilatastis os, et eiecistis linguam? Nunquid non uos filii scelesti estis semen mendax?  Que quibus copulatis aduertite. Dicatis in dicta causa defensoribus papa discessit; fori uobis in presenti negotio et platearum quarum estis hypocrite exempla proponentes: Nobis  scriptum est, per Paulum apostolum: »Quibus crucifixus est mundus .« Quid illis cum foro? Sed ista nescitis, aut quod est grauius nota contemnitis. Peregrinum credo aliquid, et a ratione separatum postulans papa discessit. Nonne hoc sperauerit pro statu labentis Ecclesie pastorali cura constrictus, quod et religiosa prouidentia, et cause ipsius ordo flagitabat? Que enim iudiciorum forma precesserat ut uobis hostiliter disruptis etiam per suggestionem uestram, sublatis Ecclesie opibus, qui diu fuerat cibus esurientium, famis mancipium uideretur affectus, dum alimentis distributor egebat, ut fieret in dominatu seruitus, et in seruitute dominatus; usque hoc qualitas precedentis eui per memoriam in medium transacta redibat, qualiter habuit effici ex censura conuictus indicatio in quo causam adiudicatur, precedebat. Non fuit priuilegium, quo spoliari potuit iam nudatus; unum uobis putatis residere in sacra collectione subsidium, ut ad tuendorum immanitatem criminum sacerdotes uobis comites iungeritis,  et fieret impunitum facinus pollutione multorum; nusquam conuenienti tempore censor asciscitur, quia ad decisum pene negotium conuocantur criminosi. Et si est meritum, tollit accusator, qui in eo plus furori suo uult licere quam iudici. Dicit enim uobis impetens propheta: »Hec est pars eorum qui uastauerunt nos, et sors diripientium nos .«---»item angeli ueloces ad gregem conuulsum et dilaceratum ad populum terribilem .« Ad uos angelus missus est, scilicet per sacerdotes, quorum uoce ac merito proferenda Christo dona suscipiunt, et placato dominante impetrata a mortalibus uota concedunt, per quos uobis oblata sunt munera repudiata concordie, qui penam merentibus delectationis premia detulerunt, qui dum se considerant in nullo quod merebamini respexerunt. Quis enim  uidit cum accusatoribus suis aperta  pugna confligere? Imprudentissimi omnium qui cum quibus uultis decertare, respicite, et utriusque  partis si quid salutis in uobis resedit, loca, tempora, et personas attendite, et si uos nefarie congesta cordis adhuc praui non subegit opulentia, oculos ad Dominum paulisper attollite, et uel breui tempore sinistri monitoris iussa contemnite. Agnoscite 252 summi regis preceptionibus uos in his que merito plectenda sunt non muniri, quia quamuis responsi qualitatem dictent dogmata postulata et petitio, dum existit, preuia que sunt secutura describat. Nunquam tamen casibus uestris libera regnantis uerba cepistis, nunquam desideriis per aucupiam calliditatis imperialia uobis scripta militarunt. Quoties uanis hiatibus nocendi inefficax morsus increpuit, toties de accusato quidquid spe tenuistis effugit, et uacuos imago presumptione occupata deseruit. Deo gratias que hanc, prouidentiam indidit ei cui rerum humanarum summam commisit. Spes certa quietis est, et salutis, perfecta in gubernatore sapientia. Puppis, cuius magister ad claui regimen intellectus dote preparatur,  ubique stationem ubique portum habet in fluctibus. Certa generalitatis securitas quando rempublicam nobilibus regit artibus institutus. Sit imperatoris nostri celo infusa dispensatio obuiam manum famosis in fallendo ingeniis exhibere. Labore apud eum non opus est, quem sortita est olim nuda ueritas defensorem. Cessent impia commentitia apud illum simplicitatem fraude mentiri, quidquid sit, dum iustitiam nouerit, mox tenetur. Nihil apud predictum tutius innocentia est; lectione ualida utitur quia equitati res congruenter insinuat. Que grauis est plerumque principibus impugnatio minus fidelium blanditiis non ligatur. Sed hec Deo narrantur melius a quo frugis huius planta descendit.

Ad uos me reducit propositi operis non amica conditio, quam melioribus hactenus operam uolui peruagari sermonibus, dum captiuam orationem exigit imperiosa necessitas. Dixistis enim: Quomodo de ea uel qualitate eius primitus tractabitis, etiam  nunc dum haberet synodus firmitatem. O frontem dictionis immunde, et faciem libelli, quam non sola maculauit imperitia. Tractatus nostri prouinciam et narratis et queritis. Hinc eramus nempe dubii, quia quemadmodum loquimini, non habebat synodus firmitatem. Transibat negotii qualitas audituros et plus adhuc remanserat in reuerentia pulsati, quam esset in integritate collegii. Deinde post questionum tormenti uenerabilem Laurentium, et Petrum episcopos a communione pape se suspendisse replicatis, et quidquid prouidit cautio conuocatorum ducitis ad crimen impetiti. Ullone ergo tempore dum celebrarentur ab his sacra missarum a nominis eius commemoratione cessatum est? Unquam pro desideriis uestris sine ritu catholico et cano more semiplenas nominati antistites hostias obtulerunt. Aliquando quod capiti uestro ascribatur, facta est apud Dominum offensa per gratiam, et exstitit nutrix peccati uenie mater oblatio; fuerunt quedam corporis tantum  conuentione separati, quos loqueris, animarum tamen presentiam non uitarunt. Si eo putas a consortio motu dissociatos quos fibula religionis pia mordente coniungit procul te ab estimatione catholica culparum duxit affectus. Mandati celestis obauditio nos aut miscet, aut separat. Non interest que interualla nos congregent, si uno in superna mansione conclaui retinemur. uere hinc conuincimus esse seruos uos uentris et corporis, et per hanc sententie uestre uilitatem declaratis mancipia uos esse terrena. Scriptum est enim: »Animalis homo non percipit ea que sunt spiritus .« Post hec uersis in fugam ordinibus lymphatici more sermones addidistis: Ergo concilia sacerdotum ecclesiasticis legibus quotannis decreta per prouincias, quia presentiam pape non habent ualitudinem, perdiderunt. Legite, insanissimi, aliquando in illis preter apostolici apicis sanctionem aliquid constitutum, et non de maioribus negotiis ad collationem, si quid  occurrerit, prefate sedis arbitrio fuisse seruatum. Sic enim habes: Si quis episcoporum iudicio prouinciali depositus fuerit, Romanum papam, si placet, rursus appellet, et ipse, si uidetur, reparet iudicia in opitulatione damnati. Ecce enode est quod ad laqueum preparastis, nisi forte arctissimis in illa parte nexibus astringamur, et replicationum nobis itinera non patescant, dum callis ante preuius idem et his nouella interclusione uestitur, his enim nos eloquii uepribus dum gradimur, per plana retinetis, cum dicitis Iesum principem, quare attributum uisitatorem contra ecclesiasticas regulas prima uoluimus fronte discedere, et nichil amplius liceret hunc uitiis ne duresceret lolium, ne profana messis nulla discipline ante maturitatem succisa falce decumberet, et putaretur non licere quod iudices non uetabant. Unde ex aperto constat nulla uos extra prestantiam piissimi regis quam frustra desideratis noxe copulari, exemplorum auctoritate fulciri.

Superest ut et ipsum doceam in his excessibus  quod bono uniuersitatis contigit non teneri, quia directum non occasionem litis, nec fomitem iurgii, sed causam uoluit esse concordie, preuidens scilicet quod nisi simplicem iussionum suarum tutelam uallaret, cito in escam dissidii toxica uestra subriperent. Scriptum est enim: uir simplex credit omni uerbo, idcirco mandati limitem fixit, quem nulla liceret transgressione uiolari, prefatum ad beati Petri basilicam mox Romam fuisset perductus, mandauit occurrere faciens de sacerdotis uoto regis imperium. Quis enim non putaret pontificem sponte pariturum, in ea parte quam licere sibi princeps non credidit, etiam si uetaret, ibique papam ab eo salutatum ore iussit affari, ut traderet cepiscopus mancipia nullis subdenda tormentis; seruanda profecto ad disceptationem synodalis examinis. O castitatem precepti que dum faciem presentibus preferret temporibus, in umbram cogit antiquam que rapit lumen ueteribus in auspicato splendore nouitatis.  Quis hoc lingua diues, quanquam merito pauper uel opinionis fabricator adiunxit quis taliter commendatitiis laudibus locupletauit fama Dominum actuum suorum ueritate mendicum? Non derogo uobis descriptoribus, quorum beneficio contigit ornata ad nos maiorum gesta perduci, sed Dei beneficia non tacebo, quia princeps noster rebus superat decora sermonum obnoxiam linguis gloriam munerabilis causarum trutinator inspexerit, ut cum petitioni uestre effectus artifex prestaretur, in omnibus tamen iura ecclesiastica custodiret. Que ad hanc estimationem, quamuis acutiora ceteris corda sufficiunt uno tempore, una scriptione, sine equitatis detrimento desideria uestra supplentur, et eadem charta ad ministerium religionis, et uestrum destinatur ad gaudium, boni enim preuidit principis inquisitio seruilem assertionem innocenti examine non probandam. In electione enim uenerandorum iudicum ipse accusantes extra ordinem repulit, ipse ad spem retulit accusatum.  uideamus tamen ista si facta sunt, si Dei inimici, etiam terreni Domini non fuistis, dum Christum et regem parili temeritate despicitis, et unus uobis ad utramque contumeliam ductus est criminum. Destinatus antistes ab ipso complende iussionis confinio oris uestri spiritus abripitur, et ad incentiuam confusionis aptatur. Qui paci militaturus aduenerat, inuisis beati apostoli liminibus, ad usum furoris uestri iam nescius sui aduocatur, et illud quod ex omnibus orbis cardinibus deuotos attrahit positum in uicinitate transitur, ecclesiarum fundamentum adire non permittitur, structuram mediocris tunc spem bonorum fructuum perdidit a radice separatus. Dicatis forsitan apostoli genio decerpi, si putatur celi ciuis terrarum locis includi. Tamen quamuis benedictio poscentibus ubique prestetur, et exigat presentiam martyris fides, et deuotio supplicantis, negari non potest diligentie natali solo suo plus tribui, et maiorem affectum loca impetrare, de quibus ad  superna transitur. Quam fidem allegationi curationum multitudo iam prestitit, et utitur post obsidionem diabolicam, testibus iam sanatis. Hec licet per redemptorem nostrum in toto orbe celebrentur, est tamen non modica monumenti illius per frequentiam comparata nobilitas, quia per eum qui hominem mutauit in angelum, illustrari potuit natura telluris. Hanc uisitatori uestro inuidistis gratiam, estimantes quia errorum uestrorum sectator esse desisteret, si reuerende passionis penetralia contigisset. Ecce non habetis in regia auctoritate subsidium. Ecce post celestem commotionem iuste uos et principalis, quam sperni fecistis, censura percellit.

uideamus si superest aliqua de regulari propositione defensio. uisitatores inquiunt, et aliis episcopis dedit ipse, et iustum est, ut facti sui lege teneatur, non uos in hoc titulo falsitatis incesso, et diu mendaciis adherentia uerba non arguo. Dico tamen latorem iuris diffinitionis sue, nisi uelit terminis non includi, et nisi princeps fastigii summa moderetur,  frustra ad illud de clericis quod dederit, ius uocatur. Lex probitatis et mentis est que hominem uiuentem sine lege castigat, proprie moribus impendit, quia necessitati non debet disciplinam. Aliorum forte hominum causas Deus uoluerit per homines terminare, sed istius presulis suo sine questione reseruauit arbitrio, uoluit beati Petri apostoli successores celo tantum debere innocentiam, et subtilissimam discussoris indagini inuiolatam exhibere conscientiam. Nolite estimare eas animas de inquisitoribus non habere formidinem quas Deus pre ceteris suo reseruauit examini. Non habet apud illum reus de allegationis nitore subsidium, quando ipso factorum utitur teste; quo iudice, dicas forsitan, omnium animarum talis erat in illa disceptatione conditio. Replicabo uni dictum: Tu es Petrus et super hanc petram edificabo Ecclesiam meam, et quecunque solueris super terram, erunt soluta et in celo . Et rursus sanctorum uoce pontificum dignitatem  sedis eius factam toto orbe uenerabilem, dum illi quidquid fidelium est, ubique submittitur, dum totius corporis caput esse designatur, de qua mihi uidetur dictum per prophetam: Si hic humiliatur, ad cuius confugietis auxilium, et ubi relinquetis gloriam uestram? Quid si immunda mihi labia habenti, et nullis succensa carbonibus, ut Isaie concessum est, ut his ablutis ipsum ad possessionis sue tuenda priuilegia Petrum apostolum liceret euocare, quod ait precibus humana uoce loqueretur? Quem si audiretis, hec diceret: »Filii hominum usquequo graues corde, ut quid diligitis uanitatem et queritis mendacium. Scitote quoniam mirificauit Dominus Sanctum suum .« Quid stabilita Christi manibus cupitis fundamenta subruere? Dehonestat uenerandi reuerentiam nominis, qui adiutorem se in his que Deum iactat commissa pollicetur. Contumelie genus est quasi in solatio adesse sublimi, iuxta Apostolum: »Tu quis es, qui iudicas alienum seruum .« Quid auribus imperitis illuditis, et  grauiorem uindicte speciem facitis esse quam culpe? Si odium debetis excessibus uos mundate. Cur liberius condemnatis scelera quam uitetis? Sui impugnator est, qui fornicationis officiis urget adulteria, et per animarum stupra carnis accusat. Scriptum nempe retinetis: »Maledicti omnes qui fornicantur abs te .« Federa ergo a nitore Domini sui obligatione dissoluitur, qui statutis celestibus minus mera fidei dependit officia; possessionis uestre, uobis ut uideo claritas mouit inuidiam quam simulata in mali possessoris indignatione transfertis, dum desudatis impendiis. Arcem qua fuistis conspicui, crebris labefactatam ictibus, nisi obsisterem, proposuistis subruere et celo stabilitam machinam quanta sit obtendere per ruinam. Nolite prestolari de clade uestram uictoriam; nolite triumphum superando perdere meis laboribus, meo sudore quesitum; quidquid ad triumphum ducit, obtinui, quidquid uos illustres faceret in sede congessi. uobis tribuit claritatem fax  ista quam uiperino liquore putatis exstingui. In perniciem propriam accenditur, qui sic seuit in gratie sue germina ut plantas abscidat, liberior iusto iracundia plus quam alios lacessit auctorem. Symmachi quos uocatis excessus si sunt illa qua et uos exspectatione sustineo nefas est peccantem patientiam iudicis non amare. Quid nisi ultionem flagitat qui dum reus et ipse sit, uindicte in alterum moras accusat? 253 Hec illis a me uox debetur studiis, quoniam Deum dixisse teneo pronum hominem esse in malitiam, et omnem carnem amicam esse peccatis. Nolo occasione persone innumeris datura dignitatem, fiat in abiectione possessio, ne dum homo incessitur lex diuina frangatur; mihi credite, si sunt ista que dicitis. Respicio quia et in illis quibus nil tale dicebatur quid fuisset, inspexi. Errat qui falli Deo proximum credit: »Mihi uindicta, ego retribuam, dicit Dominus ,« uos potius olim filii, de quibus spiritalis uentrem partus onerabat ad abiuratam  concordiam redite. Pio uos sinu, sicut habuerit hactenus Ecclesia mater accipiat, nunquam est sera correctio. Scit diu exspectare immodico labore quesitos, nescit pro uiribus despicere magno pretio comparatos; multis gradibus recursus est ad salutem. Preter desperantem nullus excluditur, fructus uenie proximus est corone. Nolite Symmachum papam pressuris uestris iuuare. Si reus est, mihi credite, cum cessauerit humane impugnationis ministerium, diuinum mox succedet arbitrium. Nonne splendidissimi cognitoris lance predicto aut pena debetur, aut premium. Syllogismos a me sermonum et schemata non queratis. Antiquo adhuc utor reti post hominem, et irrisam a sapientibus seculi cymbulam non reliqui. Illa me per mundi freta sustentat, ditat probatum in captionem hominum recte quod cernitis; redite ergo quia fuga uos nec dum essetis agrestes eripuit; currite ad ouile, nec luporum uos exponatis insidiis, ne per moram amittatis gratiam  sponte uenientium, quia contemptam inuitationem gehenna subsequitur. Ergo si quid dulcedinis, ut patet, debui, si quid districtionis ut attributus adeo magister impleui, prouidete ne diutius qualemcunque crucis mee angulum rara leuitarum corona circumdet, ne dolenda etiam extraneis in longum solitudo dominetur, ne labor uteri mei sterilitatis in te hostilem peperisset familiam, et numerosa proles per sinistros actus infecunditatem parentis ostendat.

Pauca sunt que asserui, sed quanta ex eis pendeant estimate: »uenite, filii, audite me, timorem Domini docui uos ;« Romam respicite quam ab idolorum seruitute sine auri, sine argenti pretio liberam sanguinis Christi fecit effusio, cui etiam meam seruuli sui mortem iussit impendi, que per multa tempora famosis cultum delubris exhibuit, que diu uenerata est in imaginibus demonum, que in laborante censu indiderat manus magistra terrorem, que suspexit potestatem numinum emptam pretio metallorum, cui sublimiores deos peperit  exercitatior manus artificis, et diuinitatem quam homo per fabricam contulit apud homines Dei habuerit formam maiorem. Ecce iam Christo propitio ad nouas fornaces simulacra redierunt. Ecce iam de obsoleta superstitione usus uester accepit quod letetur. Dum de ueteri Tonante noua merito uascula preparantur. Quid hanc adnitimini interrumpere quietem? Quid ludere uanis intentionibus felicitatem? Excusationem non habet furor iste si creditis. Non interest quibus itineribus ad mundi principem tendat, qui a sancta unitate discordat. Pingues hostias litat diabolo qui contristat Ecclesiam. uanas ergo repudiate tendiculas, simplicem habet defensionem pacis affectus. Nimis armatus est qui illa que aduersarius concordie ministrat tela contemnit. Sufficit contra omnia iacula iurgiorum fidei nuda oppositio. Quid Eulalii et Bonifacii tempora, dum malorum solatia queritis reuocatis in medium? Quid incrementis excessuum presentatis uetusta contagia,  et per iniquam uoluntatem senectuti in operiendis delictis facitis nil licere? Alia tunc fuit causa discordie, et ubi narrando cogeret sustinere transacta, ostendere uobis nullum euenire solatium de comparatione factorum, quia illos quos ad pontificale fastigium intentioni obsequens feruor euexerat, utrosque repuli. Hunc elegi, quia ex illis teste exitu nemo mihi placuit de istis contra regulas nitentem profugum feci; prouectum legitime mundo impugnante seruaui. Scitis ista, nec noua sunt, quia dum ille truditur, iste firmatur, uester mihi militauit assensus. Deinde cur in perniciem uestram leditis sacerdotale concilium? Cur laceratis sententiam, in qua inspirante Christo oracula superna patuerunt, et inter Deum atque homines interpres exstitit lingua pontificum? Quid generalis Ecclesie dolorem facitis, quamuis in principali, tamen in una commissum? Illa enim celi curia uariorum dotibus aucta curalium, et multo Redemptoris nostri auro, ostroque  decorata, nichil in illa discussione auctore se protulit, sed per humane lingue ministerium diuino militauit imperio, intellexit non esse suum quidquid impulsa constituit, nichil habet in illa sententia, nisi unde solata deuotione gratuletur, peregrinum stylus sensit eloquium, inde sumens gloriam solam, quod infusa sibi et seruauit et coluit. Quod his de exemplis euangelicis preparasti calumniam, sicut de uobis scriptum est: »errauerunt in ebrietate, nescierunt uidentem, ignorauerunt iudicium .« Nam profanis memoratos uerbis ceditis, et insciliam proditis et liuorem. Isti ergo resurrectionem corporis quam predicant non credentes, hereticis miscuere contagiis; isti quidquid abiurant linguis corde sectantur. Ergo quia dixerunt eum timendum esse qui potest occidere, et animam mittere in gehennam, ideo a fide aliena texuerunt. Ecce profundam imperitiam. En beatum Lucam cuius potestis assertione conuinci, quid clamat: Timete eum qui postquam  occiderit corpus, habet potestatem animam mittere in gehennam. Quis locus hic erroris, nisi congruentia pari dictu exempli et historie uerba concurrunt, nec diuersum est ab intellectu catholico et lectionibus quod profertur? Nunquam bene nodus in scirpo queritur, non inuoluit nebula predicate lucis auctores. Resurrectionem ergo carnis non credunt, quia posse confitentur corpus occidi, quia peccatricem animam gehenna mancipari, densis cor uestrum uepribus suffocatur, interna uitia aliis certat ascribere, Ioannis etiam apostoli iactatis scripta uiolari, quia eius uerbis dictum est: »Si dicamus quia peccatum non habuerimus, nos ipsos seducimus, et ueritas in nobis non est .« De codicum diuersitate nichil queror, ideo ergo corrupta sunt apostoli monita, quia non iunxerunt mendaces sumus, et quia non iunxerunt, nos ipsos decipimus, non solum diuine, sed etiam humane rationis ignari. Qui ueritatem non habet, timendus recte censetur, nec alia re, nisi falsitate  plenus est, qui integritate uacuus innotescit. Sed hec in uobis non curanda sunt lingue oratione, sed gemituum, nec magis sunt uobis exhibenda uerba quam lacryme, quia liquido nocens est qui insontibus, aut meritum culpabilis, aut nomen opponit.

Reliqua obiectionum uestrarum capita non reuoluam, prestat silentio damnanda sepeliri; nobilitatem dat facinoribus qui uentilationem ipsorum multiplici ad aures posteras relatione transmittit, beati Pauli est sequendam sententia qui monet per discipulum cunctos, et clamat: inanes questiones euita multa enim sunt in uestris propositionibus que ita feculentis ulnis peccandi amor amplectitur, ut fiant indigna memoratu. Plura leuitas dehonestat dum subductis euiscerantur uerba uestra ponderibus, et de religionis causis elocutio uentosa componitur. Auris congruenter sortita grauitatem que in palearum abundantia nichil est horreis illatura de tritico, dum infecundam frugibus culmorum parturit  ubertatem, et spem de herbe luxuria mentitur agricolis. De quibus nichil lucri uentilabra reperiunt igni debita incendioque peritura. De his scriptum est: »dormierunt somnum suum, et nichil inuenerunt .« Nihil est, karissimi, pace dulcius, si tamen saporem eius non plenum amaritudine pectus excludat, breuiorem quidem admonitionem debueram quam prolixam non parua uestri consideratio, et diuini uobis iurgiis excitata fons protulit, usus est multa peccantium stricta allocutione non corrigi, et effusionem plurimi quam in delictis habuerunt, in monitoriis sermonibus hanc requirunt. Me satis est, et diligentie uestre, et iussis celestibus obsecutum in his que secuta sunt locum sermonibus non relinquam, quia hec refero mundi caput Romam per uestras intentiones esse prostratam, et nutricem pontificis cathedram quasi ultimum uidere sedile despectam. Cuius uocem beatus Paulus excepit, et illa qua semper usus est  eloquii intonuit libertate. Apostolorum principem lenitatis incessitis quod fluxis et profligatis mentibus parentis adhuc seruaret affectum, ne in profundum ductis ulceribus ferro medicante succurreret, rescindenda docens lacrymis secreta morborum, et manifeste desperationi salutiferum esse uulnus adhibendum, ne dum manus medici per impietatem a sectione corrupte carnis suspenditur, de abstinentia teli inuitetur exitium, quia dum parcit egris dextera curandos interficit. Nec grandis est differentia utrum lethum inferas, an admittas, mortem languentibus qui cum possit non excludit, inflixit. His ergo aduersus eos oris ianuam patefecit aliquis. Omnis qui iudicas in quo alium iudicas teipsum condemnas. Eadem enim que iudicas agis. Scimus quia iudicium Dei est secundum ueritatem in his qui talia agunt. Et iterum: »Beatus qui non iudicat in quo probat seipsum .« Quenam est ratio, ut predicet non furandum qui furatur, et prodigam  uerecundie frontem nube uestiat impugnationis aliene. Nemo recte monitoris personam accipit, nisi qui actibus suis errata condemnat. Et amorem innocentie conuersatione demonstrat. Nam adiacet etiam publicanis amica moribus uitia damnare sermone, et sceleratoribus lingue officiis punire quod diligunt, quasi non quoddam genus sit maiorum excessuum dare rei affectum labiis quam mente despicias et ingenii uirus colloquii melle uestire. Hec si ago quasi uobis pudor, pudicitia, uenustas aspectui liceret accusare doctorem, et aduersus electum oris liuidi morsus aptare, cum ante futura prescius per epistolam ad uos datam plena uoce monuissem. »Quis accusabit aduersus electos Dei? Deus qui iustificat. Quis est qui condemnetur?«  Et iterum: »O homo qui iudicas eos qui talia agunt, et facis illa, putas quoniam effugies iudicium Dei? « An diuitias bonitatis eius, et patientie et longanimitatis contemnis? Accusatis malitiam repleti iniquitate, fornicatione,  immunditia, auaritia, nequitia, inuidia, homicidiis, contentione, dolo, malignitate, superbi, elati, inuentores malorum, parentibus non obedientes, insipientes, incompositi, sine affectione, sine misericordia, docetis fornicatoribus neminem esse miscendum adulterii Laurentii, aut sequaces, aut preuii per quos ille aut exercuit que habebat toxica, aut effundens monstrauit que accepit. Post illam illecebrose communionis maculam, et pestem toto orbe exsecrabilem sacerdotes Dei quasi obsoleta comparatos communione culpatis, reos putatis esse qui subiere consortium nullo teste conuicti, et sectamini hominem toto ecclesiastice inscriptionis, non dicam stylo, sed ense perfossum. Quod licet, non licet; et quod non licet, licet. »Quemamodum Iamnes et Mambres restiterunt ueritati ,« sic et uos mentem reprobi circa fidem proditores proterui, inflati, amantes uoluptatem magis quam Deum habentes, speciem  quidem pietatis, uirtutem autem ipsius abnegantes. O uim doloris interni qui nequit expedire quod concepit, qui profundis ingestum uisceribus loquendi affectum quem imperat ui irrumpit.

Nihil uobis ultra plus eloquar quod de oratione remanet, lamenta supplebunt. Post hec si inter manus medicorum curatione egrescitis, nunc aliqua cepto salutis consideratio uos reducit saltem orbis parentem urbem uestram respicite. Ipsa uos post defensores suos apostolos merens aggreditur. Ipsa compellat, et si quid est pietatis, in reliquum orditur impetratura sermonem. Me quam Dei summi templa repudiatis fauorum cultibus et noue lucis nitore gaudente fecerunt esse conspicuam, quam post sacella sordentia, et multo pecudum tabo polluta ab hostiarum cruore Dominici et apostolici sanguinis effusione purgauit, quam reducta post longum sanitas febrium fecit delubra contemnere, quam a uictimis 254  liberauit oblatio, que pacem Christi post idolorum inimicitias acquisiui, cui non fuerunt pene numerosiora dona quam numina, quam religio sua reddebat uaria deuotione mendicam, quam egestas oppresserat frequentia a diis suis beneficia postulantem, que Curios, Torquatos, Camillos quos Ecclesia irregenerauit et reliquos misi plurime prolis infecunda mater ad tartarum dum exhaustis emarcui male feta uisceribus; quia Fabios seruata patria non redemit decus multo sudore gloria parta nichil restitit, profugata est operum sine fide innocentia criminosis iunctus est equi obseruantissimus, quia Christum ignorauit Scipio. Per totam uellem stylum ducere non orbate pectus sustinere pateretur infantiam. Sed quisquis lamentationis transacta relegit, lacrymarum tempora uidetur optare, nemo creditur non odisse quorum relatione non leditur, quia siccam faciem de filiorum funeribus referens seruat certo teste crudelitatis arguitur. Illa posteritas plus  meroris attulit perdita, quam iucunditatis acquisita, relegamus, tamen quibus mutata sunt ista successibus. Ecce iam in illo sacrario libertatis nichil seruile de idolorum cultibus inuenitur. Ecce bonorum corona, orbis genius, flos Romanus qui diu ueneratus est plenus sanctitate calcat altaria. Ecce iam curia mea ad celum uocatur, laudatur, accipitur. Nec possum dicere perdidisse me sobolem post gratiam baptismi quam repentina mors abstulit. Multos trabearum, et curulium possessores supremus regnator sine dispendio cultus, aut dignitatis amplectitur. Pene iam terreni munificentia triumphi diuinum mereamur affectum, et ad Christi gloriam proficit quod mundo studetis esse uenerabiles, mentior nisi egena agmina consulatus nostri in subsidio miseriarum prestolantur aduentum, et enim purpura uestra quo anni uocabulum nobilitatis subripientem miseris uestimentorum largitate pellit algorem, prope iam iterum necessitatibus fuerunt auxilium decora fastorum, et in ueteri infidelitate  deposita in tali preparatione census dispendia efficiuntur lucra animarum. Ecce nunc ad gestatoriam sellam apostolice confessionis uda mittunt lumina candidatos, et uberibus gaudio exactore fletibus collata Dei beneficio dona geminantur. Quis tempore quo pretiosis uerba partibus quo prolem nostram eterna genitrix rursus paritura nunc suscipit, cuius post primam natiuitatem grandeuis fletibus aluus impletur, que mihi prolem regenerando dulcem fecit esse quam peperi, que ad se uenientes senium facit exuere et ad uite principia redire confractos? Quis hanc felicitatem, rogo, interpellatione committat? Quis per discordiam uiperina mente compositam aure mihi seculi iubet perire beneficia? Quis in renouatione mea occasum clandestinus inspirat, et per blande frontis speciem inimicitiis uires acquirit, generosam in tali negotio prosapiam non agnosco? Si qui sunt tamen summorum quos uilibus tempestatis huius procella sociauit aliis auctoribus  facinorum participatione maculantur. Splendor sanguinis, et si communionem criminum incurrit, nescit tamen ducem se prebere peccantibus. Habet forsitan reatum de neglecta cautione, non habet dignum supplicium de scelerum principatu. Sub quadam uerecundia iungitur delinquentibus qui ad adulta iurgia conuocatur. Non meretur desperationem perditi, in quo facilis tantum crudelitas improbatur. uos potius uideo triuiorum germina. uos agnosco in quibus nature uilitas conuenientes sibi mores peperit, quos degenerasse claritas fuerat, qui per mentite titulum religionis gaudetis impunitate uitiorum, quorum labia nunquam aut honorum sapor tetigit, aut quietis, qui fas omne origini parendo uiolatis, quos de latebris et specubus productos presens causa monstrauit. Quis ante concinnationem mali huius qui ceteris agnouit diu fauistis secreta quibus uos nox generationis abdiderat. Redite potius ad amicam cecitatem, nobis serenam et diurnam lucem relinquite. Concordiam Ecclesie, aut  absentia, aut correctione prestate. Si tamen uultis uos numerari inter splendidas prosapias actuum emendatione cognoscant.





Incipit actio quinte synodi CCXuIII episcoporum sub Symmacho papa, tempore Theodorici regis.

Post consulatum Ameni cum in unum annuente Domino ante confessionem beati Petri apostolorum principis resedissemus, sancta synodus dixit, libellus qui synodali auctoritate contra eos qui aduersus quartam nostram synodum que habita est Rome palmari mutire presumpserunt ab Ennodio conscriptus est coram omnibus deferatur, et in presentia omnium legatur atque roboretur. Quo recitato, et ab omnibus consona uoce roborato sancta synodus  dixit: hec futuris temporibus conseruentur atque ab omnibus teneantur et in omnibus seruentur. Hic libellus integerrime synodaliter ab omnibus teneatur atque inter quarte et quinte synodorum nostrorum actiones interponatur, et ita sicut harum synodorum decreta habeatur, quia synodali auctoritate conscriptus est, et roboratus. Ad que beatissimus papa respondit iuxta uestram omnium fiat uoluntatem, et ut iudicatus apostolica habeatur auctoritas et inter apostolica quod dicitis interponatur decreta, et sicut cetera apostolica ab omnibus teneatur decreta. Ad que omnes ter una uoce responderunt dicentes, ut fiat rogamus. Post que acclamatum est ab omnibus episcopis et presbyteris. Illi qui papam Symmachum accusauerunt, et damnationem  ei inferre tentauerunt, et illi qui eum iudicauerunt, aut contra nostram synodum garrire, aut scribere presumpserunt, ut damnentur rogamus. Et paulo post omnes episcopi et presbyteri uoce magna clamantes dixerunt: Exaudi, Christe, Symmacho pape uita; dictum est octies. Cuius sedem et annos, dictum est decies; ut fiat rogamus, dictum est duodecies. Quibus cessatis, Symmachus episcopus Ecclesie catholice urbis Rome dixit: Quoniam fraternitas uestra singulari caritatis studio, pio ac uigilanti affectu, indefessis laboribus ac spiritu uiuaci studuistis, uenerandi patres, tutelam rerum ecclesiasticarum fouere, sedem apostolicam  tueri uiriliter, cui licet indigni Domino sic disponente presumus,  ac prauitatem nostram iamdudum multis afflictionibus impulsam uirili protectione defendistis oblocutoribus et susurrantibus resistendo, qui nouis semper insidiis, semper aliquid aduersum nos et famam nostram moliuntur, quos spiritus ille diuisionis continuis exagitat aculeis, quibus est pax inimica, et discordia placens. Et quia uestra bonitas curam prouisionis nostre suis exhortationibus incitauit, et parilem circa Ecclesie tranquillitatem, Domini nostri contemplationem animi prestet flagitamus, ut circa insidiatores, et persecutores nostros mitius agatis, et licet iuste damnentur propter misericordiam tamen conseruentur ut in nobis illa Domini declaretur sententia, qua precipitur, ita fratribus dimitti, sicut sibi a Domino cupiunt dimitti. De cetero uero ne unquam  talia, non solummodo in apostolice sedis presule a quoquam presumantur, sed nec in ullo Christianorum episcopo usurpentur. Non ergo necesse est super his noua cudere, sed uetera recitare atque firmare. Est enim a multis antecessoribus nostris synodaliter decretum atque firmatum ut oues que pastori suo commisse fuerunt eum nec reprehendere, nisi a recta fide exorbitauerit, presumant, nec ullatenus pro quacunque re alia, nisi pro sua iniustitia accusare audeant, quoniam pastoris actus gladio oris non sunt feriendi, quanquam rite reprehendendi estimentur, nec ullos episcopos suis rebus exspoliatos, uel a sedibus ui aut dolo, aut quocunque ingenio pulsos, sicut et uos de nobis iudicastis, aut ad synodum  tam prouincialem quam generalem posse conuocare, aut in aliquo iudicare antequam cuncta que eis ablata sunt legibus potestati eorum pacifice per omnia reintegrentur, decernimus. Prius ergo oportet omnia illis legibus redintegrari, et Ecclesias que sublate sibi sunt cum omni priuilegio suo restitui, et postmodum non sub angusto temporis spatio, sed tantum temporis spatium eis indulgeatur, quantum exspoliati uel expulsi esse uidentur, antequam ad synodum conuocentur, et ab omnibus quisque prouincie sue episcopis audiatur. Nam nec conuocari ad causam, nec diiudicari potest, exspoliatus uel expulsus, quia non est priuilegium quo exspoliari possit iam nudatus. Unde et antiquitus decretum est omnes possessiones et omnia sibi sublata atque fructus  cunctos ante contestatam litem preceptor, aut primas, possessori restituat. Et alibi scriptum habetur: ille qui uiolentiam pertulit, uniuersa in statu quo fuerant recipiat, et que possedit securus teneat. Et alibi in synodalibus Patrum decretis, et regum edictis legitur statutum, redintegranda sunt omnia exspoliatis, uel eiectis episcopis presentialiter ordinatione pontificum, et in eorum unde abscesserunt potestate funditus reuocanda quecunque conditione temporis, aut dolo, aut captiuitate, aut uirtute maiorum, aut per quascunque iniustas causas res ecclesie uel proprias aut substantias perdidisse suas noscuntur, ante accusationem, aut regularem ad synodum uocationem eorum, et reliqua. Est etiam in antiquis Ecclesie statutis decretum, ut qui aliena  inuadit, non exeat impunitus, sed cum multiplicatione omnia restituat. Unde et in Euangelio scriptum est: »Quod si aliquid defraudaui, reddo quadruplum .« Et in legibus seculi cautum habetur: Qui rem subripit alienam, illi cuius res direpta et in undecuplum que sublata sunt, restituat. Et in lege diuina legitur: »Maledictus omnis qui transfert terminos proximi sui; et dicit omnis populus; Amen .« Talia ergo non presumantur absque ulla ultione, nec exerceantur absque sua damnatione. Accusatoribus uero inimicis uel de inimici domo prodeuntibus, uel qui cum inimicis immorantur aut suspecti sunt ne credatur, ne irati nocere cupiant, ne lesi ulcisci se uelint.

 Quid ad hec uobis, karissimi fratres, uidentur prudentia uestra pro ecclesiastica quiete uel indemnitate uniuersi edicite. Uniuersa synodus dixit: Episcopalem persecutionem et ecclesiarum uel uastationem atque seruorum Dei insectationem fulti predicta auctoritate et omnium sanctorum Patrum prohibitione, uestraque consolatione communi tractatu pariter in futurum robuste ac ueraciter amputantes sanctorumque Patrum statuta firmantes expressis sententiis sancimus, ne unquam talia a quoquam nostris, aut futuris temporibus presumantur. Et silentio facto, Symmachus episcopus Ecclesie urbis Rome dixit: Quod si aliqui hec transgressi fuerint, et talia presumpserint, quid super his uobis uidetur  pari adunatione manifestate. Cumque surrexissent, et paulo post iterum consedissent una uoce dixerunt: Si quis hec que hodie in hac sancta synodo prohibita sunt infringere presumpserit, aut uoluntarie transgredi tentauerit, si clericus est, gradu proprio penitus careat, si uero monachus aut laicus fuerit, communione priuetur, et si non emendauerit, uicino anathemate feriatur. Secretas uero insidias uel manifestas pontificibus a quibuscunque illatas, uel ea que huius sancte synodi sententia complectitur, si quis ad Ecclesie pertulerit notitiam, potiatur honore, et hi qui aduersa eis moliuntur, sicut a sanctis Patribus dudum statutum est, et hodie synodali et apostolica auctoritate firmatur, penitus abiicientur, et exsilio suis omnibus sublatis perpetuo tradantur,  hec uero que in hac sancta synodo statuta sunt, et ea que in libello quem Ennodius nostra auctoritate conscripsit, sicut in presentia nostra relecta sunt, ut propriis manibus roborentur, rogamus atque in perpetuum conseruentur, sicut predictum est, uestra apostolica auctoritate firmentur. Sed Symmachus Ecclesie urbis Rome catholice episcopus dixit: Acclamationes uestras synodique iudicium presentia suscipient gesta. Adiecitque et dixit: Ea que ad suscipiendos ueternose presumptionis errores uel infense 255 pontificibus presumptionis morbos quibus status affligi solet Ecclesie seruorumque eius deliberatio religioni congrua pacique constituit, perpetua sortientur firmitate, ut annuente Domino quem custodem rerum constat esse bonarum synodalis  ordinatio uigeat, atque omnis qui sine persone alicuius distinctione uenire presumpserit, imposita superius districtione plectetur, uniuersa synodus dixit: Ut fiat rogamus, dictum est decies; ut scandala amputentur et insidie atque detractiones erga episcopos uitentur rogamus, dictum est duodecies. Et facto silentio uniuersi in sancta synodo congregati clamantes dixerunt: Exaudi, Christe, Symmacho uita, dictum est octies; hic est pax cum Symmacho, dictum est nouies. Cuius sedem et annos, dictum est decies; ut de presenti fiat, dictum est duodecies. Et paulo post cum resedissent, facto silentio uniuersa synodus dixit: Quisquis clericorum aut monachorum, aut laicorum tam maioris ordinis quam etiam inferioris, post hanc formam nobis prolatam his  decretis contraire presumpserit, statutis canonicis uelut schismaticus percellatur. Et subscripserunt: Celius Symmachus, episcopus sancte Ecclesie catholice urbis Rome huic statuto a nobis inspirante Domino pacto subscripsi; Laurentius episcopus Ecclesie Mediolanensis huic statuto a nobis inspirante Domino peracto subscripsi. Petrus Ecclesie Rauennatis huic statuto a nobis inspirante Domino peracto subscripsi. Eulalius episcopus Ecclesie Syracusane huic statuto a nobis inspirante Domino peracto subscripsi. Felix episcopus Terracinensis subscripsi. Stephanus episcopus Ecclesie Cordubensis subscripsi. Fortunatus episcopus Ecclesie ualensis subscripsi. Benignus Equiuensis, Ioannes Spolitanus,  Romulus Prenestinus, Stephanus uenusinus, Candidus Tudertinus, ualentinus Amiterninus, Fortunatus Fulgenatus, Grisogonus Albanensis, Euticius Tranensis, Amandus Poturanus, Laurentius Bobianensis, Clorensis Calestinensis, Eusebius Fanestis, Romanus Numentanus, Propinquus Trebiatis, Asterius Equinatis, Syluanus uoliterninus, Epafroditus Cameasenus, Cintus Gerohensis, Helias Benedicanus, Paulus Tripolitanus, Polycarpus Gabalensis, Patricius Crassensis Menecratis Carosensis, Florentius Sardonensis, Iulianus Ipepotanus, Paulinus Perperentinus, Nenius Insenius, Petronius Martineus, Hesperos Epitanensis, Isaias Cleas, Olimpius Euacitonacius, Rufinus Brionolitanus, Philippus Neasletanus, Basilicus Peleasicanus, Didimus Lampidensis,  Iustus Firmiensis, Areton Ostiensis, Augustus Liparitinus, Rusticus Bersentinus, uenantius Sinagoliensis, uictor Dunensis, Innocentius Tifernatius, Bonefacius Foroflammiensis, Sebastianus Siraninus, Asellus Populonitanus, Emplius uoliterninus, Proiectus Forinoui, uenerius Pellensis, Colonius Foroclodiensis, Probus Carmamelensis, uindemius Auentinus, Proculeianus Sepniatios, Fortunatus Abenignus, uascasius uulternensis, Martianus Ecamensis, Bassus Mutinensis, Pacatianus Coraliensis, Meras Corlonensis, Macedam Maidonensis, Marcellinus Illidonensis, Paulus Progloriensis, Diodorus Listiniensis, Necinus Musii, Theodorus Adria, Epiphanius Pergensis, Leuansa Amphorensis, Alcimedeseides Contraconicensis, Dionysius Ananensis, Andreas Satalenus,  Amaxius Salconensis, Croton Parsidonensis, Philippus Barbarensis, Theodorus Antipolleus, Leontius Araxenus, Antipatros Canimenos, Gratinus Panormitanus, Andreas Tholantanus, Nichilo Sacrafuranus, Romanus Bobonensis, Oniforus Iconiensis, Neoptolensis Chronensis, Paulus Dernensis, Patharchos Listronensis, Eugenius Careufossides, Tyrannus Imadianensis, Ascolias Lalandenus, Steros Profiadensis, Predialis Gizonus, Quintinus Focensis, Irentinus Magnisias, Manias Amitii, Quiriacus Elee, ualerianus Bossionensis, Fominus Zitrenus, Fericius Archodonensis, Didimus Lapitensis, Steros Prodofianensis, Fnodorus Ametimos, Epafroditus Camesenus, Olimpius Canensis, Didimus Lapicensis, Barachos Laxs, Efrontius Bui, Florentius Motilensis,  Ioannes Rodensis, Genadius Mosonensis, Euandros Diupoleos, Ioannes Trapotutanus, Philippus Ageresitanus, Thomas Tilensis, Genadius Amonensis, Caris Diapolitanus, Paulus Aristensis, Mathias Themessianensis, Eulalius Fibriensis, Amphilotius Fidecensis, Gaius Suetranensis, Eudoxius Eletensis, Martianus Corallensis, Eusebius Coctinensis, Obremus Coracesiensis, Romanus Mirrensis, Aristoditos Olimponensis, Eudoxius Cotuatensis, Palladius Capalenensis, Cirinus Patarensis, Stephanus Limirensis, Zenodotius Telmisu, Maximus Zetilonensis, Musenius Lunensis, Florentinus Adrianopolitanus, Bassones Neaspilitanius, Mesalimus Laudicensis, Fotianus Salagessunensis, Olimpius Sozopolites  Alexander Seleucensis, ualerianus Aphrus, Epafrodius Camesensis, Barrachos Nazensis, Charis Dionysiopolitanus, Eusebius Clazomenus, et Bauentia Mipolitanus, Thomas Arliocomenus, Eliodorus Ametimos, Pergamius Atticenus, Eutropius Adadomensis, Paulus Philodemensis, Longinus Apapermenus, Theocustus Tyreu, Forticius Metropolitanus, Ciros Simondensis, Libanus Palatonensis, Dolestos Sebastensis, Danielus Cadolensis, Municheus Lardicias, Trunitanus . . . . . . , Strategius Pilobatensis, Aquila Antodenus, Basilius Nacoriensis, Eustochius Docunius, Quiriacus Eucarpensis, Abircitius Hieropolitanus, Epiphanius Mardagensis, Philippus Liciados, Mocinius Ephesinus, Mauros Baladensis, Eusebius Dorileu, Martianus Sinalidensis, Calandion Alacarnensis,  Ioannes Enidensis, Theodoretus Alabaudensis, Tigamus Appollonensis, Ioannes Amizonensis, Empitius Staconensis, Menandros Eracleos, Dinisius Latomenus, Panias Eristodensis, Placalus Lassu, Ioannes Alinsdonensis, Dioffisius Antiochenus, Cretomanus Afrondisius, Etherius Sinirnensis, Stephanus Ephesinus, Patricius Aidonopolites, Daniel Lampsacenus, Firmas Abidensis, Theusebius Hui, Stephanus Pinameni, Pionius Trodensis, Eulalius Pianensis, Dauid Ardimensis, Thalasius Panus, Petrus Dardanensis, Diogenis Geticonos, Olimpius Prudisiadensis, Theophilusadeo Adriopolites, Apramonus Titanos, Theodorus Eradensis, Caligonus Cladipotus, Theodorus Serunensis, Polichonus Dipodinensis, Renos Iuliolpoltus, Etherius Papiu, Petrus  Gagrotanus, Antiochus Sinoponus, Atticus Lanensis, Uranius Iborensis Paralius Adriponensis, Lucadius Minzitanius, Eustasius Galatinensis, Ministerus Amorrui, Aquilas Eudoxiados, Quiriacus Troanodensis, Pios Prothenissensis.

Explicit quinta synodus Romana sub Symmacho papa, indictione nona.





Incipit sexta synodus Romana sub Symmacho papa habita, tempore Theodorici regis, die Kalendas Octobris.

Cum in unum apud beatum Petrum apostolum sancta sexta synodus canonice a beato Symmacho Rome congregata resedisset, Symmachus predictus episcopus Ecclesie catholice urbis Rome eidem synodo presidens dixit. Quoniam religiosus sancto  Spiritu congregante conuentus hortatur, ut quecunque pro disciplina ecclesiastica necessaria sunt cura diligentiore tractemus? Nos enim et apostolice sedis moderamine compellimur, et ecclesiasticarum dispositione constringimur, sic canonum paternorum decreta liberare et retro presulum antecessorumque nostrorum decreta metiri, ut que presentium necessitas temporum restauranda sunt Ecclesie relaxanda exposcit, adhibita diligenti consideratione quantum fieri potest auxiliante Domino temperemus, quia nos qui potissimi sacerdotis administramus officia transgressionum culpa respiciet, si in causis Dei desides fuerimus inuenti, quia meminimus quod timere debemus et qualiter comminetur Dominus  negligentie sacerdotum. Sane reatu maiore delinquit qui potiore honore perfruitur et grauiora facit uitia peccaminum sublimitas dignitatum. Ideo tacere non debemus sed ea que necessaria fore agnouerimus, uiriliter corrigere et emendare satagamus, et ea que nociua sunt exstirpare, prout Dominus dederit, non negligamus. Ab uniuersis episcopis et presbyteris acclamatum est: Exaudi, Christe, Symmacho pape uita; dictum est septies. Hec, confirmamus, et hec docemus; dictum est octies. Doctrine uestre gratias agimus ingentes; dictum est decies. Ista teneantur et ista obseruentur rogamus; dictum est duodecies. Dignus papa, dignus doctor. Et facto silentio, Symmachus episcopus dixit: Communis dolor et generalis est gemitus,  quod intra Ecclesiam nostris et retroactis temporibus de inuasione rerum ecclesiasticarum et uexatione sacerdotum cognouimus, que res non nos solos, sed omnes Domini tangit sacerdotes. Et, licet hec a predecessoribus nostris iam prohibita sunt, et tales presumptores damnati, et a sanctis canonibus anathematizati, ne tamen denuo presumantur, est etiam super his promenda sententia, ut qui eorum casum non timent, timeant saltem eorum perpetuam damnationem, et quod sepe presumitur, sepius ut inhibeatur necesse est. Sancta synodus dixit: Hec ne fiant denuo synodali conuentu prouida beatudini uestre sententia eneruari conuenit, et ne in exemplum remaneat presumendi funditus exstirpari. Symmachus episcopus dixit: Modo quia Deus presentiam  uestram uotiuam mihi concessit, necesse est rem fieri firmam, quam credo ecclesiasticis facultatibus conuenire, ut agnoscant omnes quos uanus furor et auaritia excitauit, talia absque ultione non posse presumi. Sancta synodus dixit: Scimus prouisionem uestram necessariis studere. Et ideo in uestra est potestate sequenda disponere. Symmachus episcopus catholice Ecclesie urbis Rome dixit: Magna quidem uenerando et sacerdotali debetur cultura proposito cum imminet de studio que recta sunt non de necessitate disponere. Sed quoniam in aliquibus aliena postulantibus, uitiorum mater auaritia, repudiatis honestatis repagulis, totum putat expedire quodlibet; et ita dum prede inhiat, patientia superne ciuitatis abutitur exspectantibus  correctionem celo moderante iudiciis se existimant non teneri, cum clarum sit quod apud certos in occasione rapiendi procedat diuine mora sententie. Sed nobis quos pastoralis cura et ecclesiastica astringit, pro dispensatione certa ratio reddenda substantie opus est, ut sollicitudinem nostram non solum ad presentia, sed etiam ad futura secula porrigamus, ne ad anime nostre detrimenta contingat, si hi qui possunt statutis debere innocentiam presumentes de libertate deliquerunt, cum religiosa possunt et nostra successores nostri potestate fulciri, legibus ecclesiasticis seruientes. Sancta synodus dixit: Scimus spiritum Dei cor uestrum esse succensum, et instinctu Dei uos ita loqui. Quapropter  omnibus summopere conuenit obseruare ut oblationes fidelium a nemine presumantur, et absque consensu et uoluntate episcopi in cuius dignoscuntur esse parochia et potestate possidere uel dominari tententur; quoniam nonnulli memores sui pro remissione peccaminum suorum et paterne, uite in creatione de facultatibus suis tam rerum immobilium quedam uero per scripturas Ecclesiis tradiderunt et Deo creatori suo perpetualiter habenda dederunt; quo contra aduersis Deum minus timentibus, eatenus mortifera calliditate tenentur, ut aliorum oblatio illis pertineat ad ruinam. Nec intueri corde possunt diem iudicii, dum nimie cupiditatis delectantur ardore. Unde precamur ut antiquorum Patrum regulas que modo propter iniuriam quorumdam  quasi oblite habentur, renouetis, ut tale iudicium super eis fiat, ut 256 aut manifeste heretici qui Ecclesiam Dei scindunt, et anathematizati atque ab Ecclesia Dei extorres habeantur, aut per satisfactionem Ecclesie ad penitentiam, et demum iuxta regulas ecclesiasticas ad reconciliationem recipiantur.

Symmachus episcopus Ecclesie catholice urbis Rome dixit: His ergo rite perpensis, ne illi in ruinam incidant et perpetuo damnentur exitio, et sancta Ecclesia pretioso Christi sanguine redempta restauretur, eique pie famulantes non opprimantur. Sed releuentur mensura cum Dei nostri consideratione una cum nostro iudicio sancimus, ut quicunque immemor aut memor interitus sui res ecclesie  delegatas et Domino oblatas, absque proprii episcopi iussu possidens presumpserit deinceps tenere, quocunque in loco et ueritate comperta res Dei seruis suis dissimulauerit, aut renuerit reformare, liminibus ecclesie ab episcopo eiusdem loci prius arceatur; indigne enim ad altare Dei properare permittitur qui res ecclesiasticas audet inuadere, aut iniuste, id est, sine licentia episcopi possidere, aut iniqua uel iniusta defensione in eis perduret. Necatores enim pauperum iudicandi sunt prefixo tenore, et si non emendauerint uitium exstirpandi. Debet tamen esse prouisio ut uindictam admonitio manifeste precedat et res usurpatas iniuste qui abstulit aut iniuste ablatas retinet, equitate patrocinante legibus restituat. Quod si neglexerit, et necessitas compulerit demum  predonem sacerdotalis districtio maturata percellat, neque quisquam per internas res Deum defensare nitatur, quia Dei potentia cunctorum regnorum terminos singulari dominatione concludit. Quod si presumperit et ipsius offensam et predicte damnationis periculum sustinebit. Competitoribus etiam huiuscemodi frena districtionis imponimus qui facultates ecclesie sub specie largitatis regie uel cuiuscunque potestatis improba subreptione peruaserint. Sera namque de his rebus penitudine commouemur, cum iam transactis temporibus contra huiusmodi personas canonum suffulti presidio se sacerdotes Domini erigere debuissent, ut non mansuetudo indulgentie ad similia perpetranda improborum audacia adhuc  quotidie prouocaret. Nunc corde iniuriarum mole depressi damnis quoque compellentibus excitamur. Quod si is qui res Domini competit in aliis quam nisi res agitur maxime solet territoriis commorari sacerdotem loci ipsius ubi habebat episcopus huiusmodi prauitate contentus, neglectu persone litteris instructum reddat. Tunc antistes; ipsius fratris anxietate comperta, aut peruasorem rerum Dominicarum admonitione corrigat, aut pretaxata canonica districtione condemnetur. Unde et in canonibus in Gangrensi Ecclesia apostolica auctoritate conditis, de fructuum oblationibus que ministris ecclesie debentur, et de his que in usus pauperum conferuntur, scriptum habetur.

Si quis oblationes ecclesie accipere uel dare uoluerit  preter episcopi conscientiam uel eius cui huiusmodi sunt officia commissa, nec cum eius uoluerit agere consilio, anathema sit. Et iterum in eodem consilio: Si quis oblata Deo dederit uel acceperit preter episcopum, uel eum qui constitutus est ab eo dispensandam misericordiam pauperibus, et qui dat et qui accipit, anathema sit. ualde iniquum ergo et ingens sacrilegium ut quicunque uel pro remedio peccatorum, uel salute, uel requie animarum suarum unusquisque uenerabili ecclesie contulerit, aut certe reliquerit ab his quibus hec maxime seruari conuenit, id est, Christianis et Deum timentibus hominibus, et super omnia a principibu est primis regionum in aliud transferri uel conuerti. Propterea qui hec non preuiderit et aliter quam scriptum est predia  ecclesiis tradita petierit, uel acceperit aut possederit, uel iniuste defenderit aut retinuerit, nisi cito se correxerit, quo iratus Deus animas percutit, anathemate feriatur, sitque accipienti et danti et possidenti anathema, et institute pene contubernium assiduum. Nec aliquo se ante tribunal Christi obstaculo muniat, qui a religiosis animabus ad substantiam pauperum derelicta contra fas sine aliqua pietatis consideratione dispergit. Ab uniuersis episcopis et presbyteris acclamatum est: Ut hec penitus abscindantur, rogamus. Dictum est quinquies: Ut hec amputentur precamur. Dictum est septies: Ut res ecclesie quibus tradite sunt, intemerato iure seruentur, rogamus. Dictum est septies: Ut se dum hoc quod persecutus est synodali conuentu per omnia  fiant unanimiter deprecantes rogamus. Dictum est octies: Ut in presumptoribus uindicetur rogamus. Dictum est decies: Ut disciplina seruetur rogamus. Dictum est undecies: Que male admissa sunt, per uos corrigantur. Dictum est duodecies: Ut illicita facta amputentur, ita ut deinceps non fiant rogamus. Dictum est tredecies: Ut apostolica ordinatio illibata seruetur. Dictum est quatuordecies: Dignus papa quod non licet non fiat. Dictum est quindecies: Exaudi, Christe, Symmacho uita. Dictum est sexdecies: Ut canones custodiantur rogamus. Dictum quindecies: Ut ordinatio apostolica seruetur. Dignus papa, dignus doctor, dictum est nouemdecies. Hec omnes unanimiter confirmamus, et ut unanimiter  seruentur rogamus, dictum uigesies. Per dominum Petrum ut perpetuo seruentur rogamus, dictum uigesies. Qui hec uiolarit, in se iuxta in pretaxatum modum inueniat, dictum est uigesies.

Et facto silentio, Symmachus episcopus Ecclesie catholice urbis Rome dixit: Presentis diffinitionis formam que iuxta sanctorum Patrum est statuta sententias in omnium Ecclesiarum notitiam peruenire decernimus, ne cuiquam possit pro sua ignoratione licere quod non licet, et qui talia presumpserint, sciant se pretaxato condemnatos esse modo. Similiter et hoc ad Ecclesiarum notitiam uestra cunctorum exhortatione et iudicio censemus peruenire, et ab omnibus firmiter teneri, quia episcoporum res ecclesie non dubitantur esse, si in eorum facultatibus  simili fuerit crudelitate peruasores rerum memoratarum predicte canonum districtionis feriantur uindicta, ut qui maioribus propriis ac nulla conscientie castigatione corriguntur, saltem ecclesiastice et canonice uindicte perfodiantur aculeis; generaliter uero quicunque res ecclesie confiscare aut impetere, aut peruadere periculosa aut sua infestatione presumpserit, nisi se citissime per ecclesie, de qua agitur, satisfactionem correxerit, perpetuo anathemate feriatur. Similiter et hi qui res ecclesie iussu uel largitione principum, uel quorumdam potentum, aut quadam inuasione aut tyrannica potestate retinuerint, et filiis uel heredibus suis, ut a quibusdam iam factum audiuimus, quasi hereditarias reliquerint, nisi cito res Dei admoniti a pontifice,  agnita ueritate reddiderint, perpetuo anathemate feriantur. Iniquum enim esse censemus, ut potius custodes chartarum quam defensores rerum creditarum, ut preceptum est, iudicemur. Sanandum est ergo celerius, ne longius exsecrandus animi morbus inserpat, ut si medicus, cum uiderit huius terreni corporis aliquem esse languorem, magnum sue artis estimat documentum, si cito quis illius interuentu desperatus euadat, uel cum posse uulnus aspexeris adhibet fomenta, uel cetera quibus illud posset quod natum fuerat uulnus obduci, ac si id manens sanari non poterit ne corpus reliquum sua tabe corrumpat, ferro amputet quod nocebat, quo reliquum integrum et seruet intactum. Precidendum id ergo est quod uelut puro sanoque nimium corporis uulnus obrepsit:  ne cum tardius abstergitur, in ipsis pene uisceribus huius mali non haurienda sentina confidat. Ferro enim abscidenda sunt uulnera que fomenta non sentiunt. Similiter et illi extorres debent fieri ab Ecclesia qui sacerdotali admonitione non corriguntur, dicente Domino: »Auferte malum a uobis .« Uniuersa synodus acclamauit: Ut ista fiant rogamus; dictum est octies. Ista seruentur precamur, dictum est decies. Ut in perpetuum maneant et uestra auctoritate firmentur, dictum est duodecies. Exaudi, Christe, Symmacho pape uita, dictum est duodecies. Et facto silentio, Symmachus episcopus Ecclesie catholice urbis Rome, synodo presidens dixit: In hoc cognoscimus omnes quia Deum diligamandata  eius faciamus minus. Hec enim caritas Dei, ut mandata eius custodiamus, et mandata eius grauia non sunt. Iustus est enim Dominus, et omnia iudicia eius iusta sunt, atque omnes uie eius misericordia et ueritas et iudicium, in manu Dei potestas terre, cui exsecrabilis est omnis iniquitas, in manu Dei potestas hominis, et super faciem scribe imponet honorem suum. Perdit Deus memoriam superborum et iniqua gerentium, et relinquit memoriam humilium et bonorum hominum; hoc autem pro certo habet omnis qui recte colit Deum, quia uita eius si in probatione fuerit, coronabitur, et si in tribulatione, liberabitur. Si uero in correctione fuerit, ad misericordiam perueniet. Omne quod irreprehensibile est catholica defendit Ecclesia. Non licet ergo  imperatori uel cuiquam pietatem custodienti aliquid contra mandata diuina presumere, nec quidquam quod euangelicis propheticisque et apostolicis regulis obuiat agere, iniustum enim iudicium et definitio iniusta regio metu uel iussu a iudicibus ordinata non ualeat, nec quidquam quod contra euangelice uel prophetice aut apostolice doctrine constitutionem eorum, siue sanctorum Patrum actum fuerit, stabit, et quod ab infidelibus aut hereticis factum fuerit omnino cassabitur.

Nociua ergo sancti predecessores mei damnare confidenter studuerunt, quorum et pusillitas mea, licet impar et minima, pro suscepto tamen diuina dignatione ministerio pedissequi cupit existere; ue enim erit nobis qui huius ministerii onus susceptum  habemus ueritatem Saluatoris nostri Iesu Christi quam apostoli predicauerunt, predicare neglexerimus; ue enim erit nobis si silentio ueritatem oppresserimus qui erogare nummulariis iubemur, id est, Christianos populos imbuere et docere. Quid in ipsius Christi futuro dicturi sumus examine, si sermonum eius ueritatem confundimur, predicare? Quid erit de nobis cum commissis nobis animabus et de officio suscepto rationem iustus iudex Deus noster districtim exegerit? Ideo nos oportet semper nociua resecare, et, auxiliante Domino, profutura erigere. Unde obiurgando, hortando, suadendo, blandiendo, consulendo, prodesse quibus possumus festinemus; lingua nostra bonis fomentum sit, prauis aculeus, timidos retundat, iratos mitiget, pigros  exacuat, desides hortando succendat, refugientibus suadeat; asperis blandiatur, desperatos consoletur, ut quia doctores dicimur uiam salutis gradientibus ostendamus. Simus in custodia uigilantes, aditus contra hostis insidias solliciti muniamus, et si quando ouem perditam de commissis gregibus error abduxerit, toto illam adnisu ad caulas reuocare Dominicas contendamus, ut de pastoris nomine, quod habemus, non supplicium, sed premium consequamur. Quia ergo in his omnibus diuine gratie adiutorio opus est omnipotentis Dei assiduis precibus clementiam exoremus, quatenus ad hec nobis operanda, et uelle tribuat, et posse concedat, atque in ea nos uia cum fructu boni operis, quam se pastor pastorum  esse testatus est dirigat, ut sine quo nichil possumus per ipsum omnia implere ualcamus. Uniuersa synodus surgens acclamauit Placent omnia; ut perpetua stabilitate firmentur rogamus; dictum est octies. Et adiecit: Exaudi, Christe, Symmacho uita, dictum est octies. Ut hec intemerata seruentur, dictum est decies. Ut ista intemerato iure custodiantur precamur, dictum est duodecies. Qui hec sponte uiolauerit, perpetuo anathemate feriatur rogamus, dictum est quindecies. Ut decreta nostra confirmes precamur, dictum est decies et octies. Et facto silentio, Symmachus episcopus Ecclesie catholice urbis Rome dixit: Acclamationes uestras synodique iudicium presentia gesta suscipiunt. Et adiecit: Ea que ad sopiendos 257 ueternose presumptionis errores uel infense  rebus ecclesiasticis egritudinis morbos, quibus uniuersalis afficiebatur Ecclesia deliberatio religioni congrua pacique constituit firmitate perpete socientur, ut prestante Deo quem custodem rerum constat esse bonarum synodalis ordinatio uigeat, atque omnis qui sine persone alicuius districtione uenire presumpserit, indita superius districtione plectatur. Et subscripserunt: Celius Symmachus episcopus Ecclesie catholice urbis Rome his constitutis synodalibus a me probatis atque firmatis annuens sub.; Petrus episcopus Rauennatis Ecclesie his constitutis synodalibus a nobis probatis atque firmatis annuens sub.; Innocentius Direntium Tiberinorum, Felix Traruensis, Seuerinus Tundaritanus, Bonefacius Aquileianensis; Silianus ueliternius, Maximus  Bleranus, Sebastianus Furanus, Emilianus Furanus, Mercurius Ganinati, Maximus Ticinensis, Felix Atellanus, Cassianus Mutinensis, Rusticus Fuxentinus, Cerentius Siculensis, Propinquus Tabensis, Stephanus uenusinus, Adeodatus Formianus, Laurentius Benensis, Bonifacius Cameritanus, Fortunatus Fulginensis, Iustus Signatinus, Mercurius Siuiternus, uindemius Anteatinus, Stephanus Neapolitanus, Augustus Liparitanus, Hilarius Teusanus, ualentinus Amiternus, Maximilianus Perusinus, Fortunatus Suestanus, Innocentius Ferentinatis, Iocundus Augustanus, Concordius Mesitanus, Trigidius Taurigaganus, uitalis Fundanus, uiticanus Celemensis, Castus Portuensis, Ioannes Ariminensis, Aristus Ostiensis, Proculeianus Sepinatis, Martirius Traconensis,  Candidus Tiburtinus, uictor Lunensis, Aprilis Laterianensis, Asterius Aquinatis, Asellus Populoniensis, Grisogonus Albanensis, Memor Cassinuus, Amadus Potentinus, Colonius Foroclodiensis, Romanus Numentanus, Helpidius uoliternus, Ursus Reatinus, Ioannes Turritanus, Cresconius Tudertinus, Adeo datus Silue candide, Innocentius Nauenatis, uene rius Pallensis, Ioannes Spolitanus, Rogatus Tauromenitanus, Eustasius Cremonensis, Seruusdei Foreuensis, Laurus uergomatis, Probus Carcimeianensis, Euscarpius Meresarpe, Dulcius sancti Autimi, Rufertius Agnatinus, Leucadius Iniuricanus, Serenus Nolanus, Eufradius Galatinensis, Martianus Acanus, Theotistos Pessimitos, Euticius Tranensis, Helpidius  Mencenenterius, Fortunatus Anagninus; Misterius Amorrius, Paschasius uulternensis, Aquilas Eudoxiados, Innocentius Forosimproniensis, Quiriacus Troodanensis, Felix Nepesinus, Pios Petenissensis, Hilarius Tempranensis, Longinus Ortissu, Ioannes Neapolitanus, Talasius Cesariensis, Constantinus Militinensis, Musonius Hissenus, Acasius Arimatheus, Firminus Termus, Adonius Grauissu, Patricius Tianensis, Ioannes Artis, Theodotius Naciazensis, Dorocheus Neocesariensis, Aristomachus Colenensis, Ciros Cibistrinensis, Ioannes Sebastensis, Ceccupius Sebastranopolis, Ioannes Polemnacus, Grandus Cerassitenus, Atarbius Talebuntis, Seleuco Amassenus, Anthonius Amissenus.

Explicit sexta synodus Romana sub Symmacho papa.





Epistola eiusdem ad Laurentium Mediolanensem archiepiscopum.


Dilectissimo atque carissimo fratri Laurentio Mediolanensis Ecclesie archiepiscopo Symmachus episcopus in Domino salutem. Prodit religiose uotum conscientie mens laudibus deuota pontificum assertio ingenii est Deo obsequentibus mancipare quod loquimur, in quorum preconiis forte angustus sermo prefulget imperitiam manifestat, tamen si abstineatur infantia quis mendicam narrationem estimet quam uota locupletant? Sepe in facundie dotibus pauper inuenitur uena predicantis, et e diuerso thesaurus cordis irradiat in egestate uerborum. Qui uice Dei iudicat non desiderat picta alloquia, sed que infucatus commendat nitor ingenii, quia in his  etiam sine amore blanditur eloquentia in illis splendorem suum ueritas nuda commendat. Siue falleris, est omne quod dictat affectio ad unguem fabricatur illa que uolumus non tam speciem recti habere quam similitudinem. Ad te, uenerabilis mihi antistes, maxime sermo est cui immeritorum testimonio uirtus cepit uocabulo in quo actus eloquitur uel quod qui nomen appellat. Prouida parentum diligentia tuorum, prius te eligi uoluit quam probari. Te olim secularibus inherentem titulis castrensis sudor excoluit. Et ad Ecclesie gubernacula pars aduersa solidauit, sicut Dominus loquitur per prophetam: »Qui in minimo fidelis, et in magno fidelis est .« Te sacrum iudex et consilii comitem meruit et laboris. Bene initiandus altaribus et in laica  conuersatione quod sacrum esset elegisti. Tu pudicitie in illa etate custos inuentus es. In qua et lex obsequitur desideriis. Satis est enim pueritie ambitum, quam licentia fulcit horreri, Christus milites suos quos in personam dulcis attollat inter acies, querit hostiles. Ascitus Ecclesie pontificem actibus implesti ante tempora dignitatis. Non aduena benignitas fuit que nature innixa radicibus de cano flore germen ostendit. Temporale enim est omne quod fingitur, perpetuum quod cum etate maturescit. Non tibi sacerdotium rem doni credimus euenisse sed premii. Alii uulgari gratia lenocinante commendantur, tibi rigida circa culpabiles districtio dedit affectum. Manet te singularis sapientia, que licet  generaliter optanda est, tamen existit in magistro necessari frustra monitoris personam suscipit, qui impacti non preualet estimare pondus officii uilissimus comparandus est, nisi precellat scientia, qui est honore prestantior. Dedit tibi apicem res iudicii non fauoris dignus pontifice est amor, quem censura conciliat. Deuenustat institutoris genium, qui per solam gratiam uult placere. Tu his eruditus et formatus celi beneficiis plus agendo populum instituis quam docendo. Illa monita discipulorum conscientiam erudiunt que probantur exemplo. Sine pudore inuitat ad innocentiam, qui illam fuerit ipse sectatus. Te inter secreta penetralium quo si testem metuunt qui peccare disponunt. Nascentibus culpis metus, et reuerentia tua negat effectum. Qui inter exordia occurrit  uitiis, et occasionem lapsuum adimit, et concupiscentie purgat auctorem, hec beatitudini tue quasi strictim pro lingue mee commendatione dedicaui, si precibus uite successus arriserit gestorum tuorum plena me relatione consecrabo, ut que uniuersis nota sunt mansuris in posterum litteris quatenus gaudeat acta secutura seruentur.





Item epistola eiusdem ad Liberium patricium.

Symmachus episcopus Ecclesie catholice urbis Rome Liberio patricio salutem. Cum pro ueneranda religione conscientie uerba dirigitis in Aquileiensis electione pontificis et diuinis initiata lingua cultibus militat consecrando in ignoti nos diligentia sermonum uincula tenuerunt, quia nichil superat diuitiis, quoties aliquid probatus extulerit. Quid enim sententie  sequacium derelinquat quando iustitie obsequitur, cuius in examen definitio non uocatur. Agitis bono conscientie quod uestro uix negatur imperio. Exiuit inter arbitros Marcellini uenerabilis collega, maximus hominum humilitate sublimior, et ne potestati fauor pro aliquos ascriberetur interpretes, quod de proprio decerpsit ingenio, laudati iunxit ad pretium. Egistis mediocrem, ne precelsi esset suscepta predicatio, clarissimorum testimonia ut uires accipiant culmina castigantur, felix sacerdotium cui faciem pretulit plena mens luminis. Beata conuersatio, que idcirco in discussionem deducta est, ut tanto uiro affabulante superaret. Que non didicisset saporem uictorie, nisi subiacuisset incertis. Semper innocentibus gloriam aduersa pepererunt, prouidet  defensores fortissimos mediocris impugnatio. Sed quid epistole terminos loquacitate produxi, coactas lege paginas in humana concinnatione transgressus. Iungo et ego amplissimis partibus pro modulo exiguitatis proprie uobis celo obsequente consensum, et quod mirabile inter homines habetur consideratione uestri attrahor ad amorem, inspirata mihi per alterum placere affectio, dum manet caritas imis inserta uisceribus, peregrinante persona comitem se tamen celestis gratia desideriis iungat, et dum cupitis datur affectus, aut ueniat bonum pontificatus aut faciat. Data XuIII Kalend. die, indictione uIII.





INCIPIUNT DECRETA HORMISDAE PAPAE.


     1. Aduersus Nestorii et Eutichetis blasphemias.
    2. De mysterio Trinitatis, quid persone, quid designent substantie.
    3. De diuinitate et humanitate Domini Iesu Christi.


Gloriosissimo atque clementissimo filio IUSTINO, AUGUSTO, HORMISDA episcopus.

Inter ea que ad unitatem Ecclesie pertinent, propter quam Deus clementie uestre elegit imperium, in litteris contulistis, hoc quoque uenerabilis imperator cura fidei cui multipliciter uos studere declarastis, adiecit, ut aliquorum preces perferende ad humilitatis mee notitiam iungerentur; quibus uel quid questionis oriretur agnoscerem, uel ad submouendum proposite consultationis ambiguum responsum a me religiose  sententie conueniens redderetur, legi omnia sollicitudine quam decebat; et licet ad responsi plenitudinem sufficere potuisset, si illa tantum que ab auctoribus sunt definita subscriberem, tamen, ut religiosi propositi uestri remunerarem affectum, non subtrahendum credidi mihi quoque sermonis obsequium.

CAP. I. Quid enim est quod emergentibus Nestorii et Eutichetis uenenis paterna omisit instructio? Pene omnes impietates cum inuentoribus tam nefandorum dogmatum conuenientia in unum synodica decreta presserunt, nec ulterius remansit locus ullus tam diris perfidie seminibus amputatis, aut Christum Dominum credere sine carnis fuisse ueritate, aut  eumdem non et Deum et hominem de materni uteri intemerata fecunditate prodiisse, cum alter eorum dispensationem, qua saluati sumus negando quantum in ipso est irritam faceret, alter opinione contraria sed impietate consimili in eodem Domino nostro Iesu Christo potestatem diuinam a uera humanitate secluderet; neque ille recordatus, quia palpandam carnem suam Christus ostenderit, neque ille Euangelii memor uerbum carnem factum esse dicentis, cui uox Domini indeficienter insonare debuerat, quia dixit et docuit: »Nemo ascendit in celum, nisi qui de celo descendit, filius hominis qui est in celo .« Sepe hec et multis precedentium sunt comprehensa sententiis. Sed nec clementia uestra, licet iam dicta sint, fastidiose poterit repetita  cognoscere, nec nobis pudor ea que sunt a predecessoribus nostris predicata reuoluere. Neque enim possibile est, ut sit diuersitas predicationis ubi est una forma ueritatis; nec ab re iudicabitur alienum, si cum his cum quibus conuenimus fide congruamus et dogmate. Reuoluantur piis mansuetudinis uestre auribus decreta synodica. Et beate pape Leonis conuenientia sacre fidei constituta. Eadem inuenietis in illis que recensueritis in nostris. Quid ergo est post illum fontem fidelium statuendum? Quid amplius si  tamen fidei terminos seruat, quilibet curiosus scrutator inquirat. 258 Non opus adiectione plebis, aut instructione perfectis, nisi forte mauult quisquam dubitare quam credere, certare quam nosse, sequi dubia quam seruare decreta.

II. Nam si Trinitas Deus, hoc est, Pater, et Filius, et Spiritus sanctus. Deus autem unus specialiter legislatore dicente: »Audi, Isrel, Dominus Deus tuus unus est ,« qui aliter habet, necesse est, aut diuinitatem in multa diuidat, aut specialiter passionem ipsi essentie Trinitatis impingat, et quod absit a fidelium mentibus, hoc est, aut plures deos more profane gentilitatis inducere, aut sensibilem penam ad eam naturam que aliena est ab omni passione transferre. Unum est sancta Trinitas, non  multiplicatur numero, nec crescit augmento, nec potest aut intelligentia comprehendi, aut hoc quod Deus est discretione seiungi. Quis ergo illi secreto eterne impenetrabilisque substantie, quod neque ulla uisibilium uel inuisibilium creaturarum potuit inuestigare natura profanam diuisionem tentet ingerere, et diuini arcani mysterium reuocare ad calculum moris humani? Adoremus Patrem, et Filium, et Spiritum sanctum, indistinctam distincte, incomprehensibilem et inenarrabilem substantiam Trinitatis, ubi et si admittit numerum ratio personarum, unitas tamen non admittit essentie separationem. Ita tamen ut seruemus diuine propria nature, seruemus propria unicuique persone: ut nec personis diuinitatis singularitas denegetur, nec ad essentiam  hoc quod est proprium nominum transferatur. Magnum est sancte et incomprehensibile mysterium Trinitatis. Deus Pater, Deus Filius, Deus Spiritus sanctus, Trinitas indiuisa. Et tamen notum est, quia proprium est Patris ut generaret Filium, proprium Filii Dei, ut ex Patre Patri nasceretur equalis proprium Spiritus sancti, ut de Patre et Filio procederet sub una substantia deitatis.

III. Proprium quoque Filii Dei, ut iuxta id quod scriptum est, in nouissimis temporibus uerbum caro fieret, et habitaret in nobis, ita intra uiscera sancte Marie uirginis genitricis Dei unitis utrisque sine aliqua confusione naturis, ut qui ante tempora erat Filius Dei, fieret filius hominis, et nasceretur in tempore, hominis matris uuluam non aperiens, et uirginitatem  matris deitatis uirtute non soluens. Dignum plane Deo nascente mysterium, ut seruaret partum sine corruptione, qui conceptum fecit esse sine semine seruans quod ex Patre erat et representans quod ex matre suscepit. Nam iacens in presepio uidebatur in celo; inuolutis pannis adoratur a magis, inter animalia editus ab angelis nuntiatur, uix ingressus infantiam annuntians mysticam sine instituente doctrinam; inter rudimenta annorum puerilium edens celestium signa uirtutum. Idem enim  Deus et homo non ut ab infidelibus dicitur sub quarta introductione persone, sed ipse Dei Filius Deus et homo idem uirtus et infirmitas, humilitas, et maiestas, redimens, et uenditus, in cruce positus, et celi regna largitus. Ita nostre infirmitatis particeps ut possit interimi, ita ingenite potentie Dominus ne possit morte consumi. Sepultus est iuxta id quod homo uoluit nasci; et iuxta id quod Patri erat similis, resurrexit, patiens uulnerum et Saluator egrorum unus defunctorum, et uiuificator obeuntium, ad inferna descendens, et a Patris gremio non recedens. Unde et animam quam pro communi conditione posuit, pro singulari uirtute et admirabili potentia mox resumpsit. Hec ita esse, nec ullam dubitationem oportere recipere, id est, ne Dominus  noster iehsu Christus aut inter corporis passiones Deus non esse crederetur, aut ne Deus tantum non etiam homo inter opera mirabilium stupenda uirtutum proposito nos duorum apostolorum informauit exemplo Deum esse se Christum Dominum nostrum Petri fide, hominem Thome dubitatione declarans. Quid intererat, ut quem se homines dicerent discipulos uellet inquerere, nisi ut respondente Petro: »Tu es Christus Filius Dei uiui ,« fateretur non hoc de carne et sanguine proditum, sed Patre Deo inspirante reuelatum, ut per testimonium laudare responsionis fides patefieret ueritatis? Quid etiam intererat, ut apparente post resurrectionem Domino, Thomas tantum abesset ceteris, ut solus ambigeret, ut dum unius manibus se  pateretur tangi, ab uniuersitate fidelium quis esset, possit agnosci? Non ergo ad explorandum discipulum interposita est dubitatio sed quesita prosperitatis instructio. An ne aliud exspectat quod se idem Dominus Cleophe cum alio discipulo, cum ad Emmaus tendentes de se loquerentur, inseruit. Et quanquam de resurrectione Domini per mulieres que prime ad monumentum conuenerant, agnouissent, tamen ut per eorum dubitationem daret futuris seculis credendi firmitatem incipiens a Moyse et omnibus prophetis »oportuisse Christum pati, et ita intrare in gloriam suam ,« interpretatur. Ostendit per passionem humanam naturam et diuinam in eo esse per gloriam multiplicibus hec sanctarum Scripturarum insinuantur exemplis. Nec  apud religiosam conscientiam tuam, uenerabilis imperator, tanquam ignota dicuntur, fides enim ipsa quam a te constanter asseritur tibi, reddit hoc muneris, ut sensibus tuis et affectum sui inferat, et scientiam per quam diligentius asseratur, infundat. Et tamen interest dispensationis mihi credite, ut ego quoque uel apud scientes nota, non taceam, ut succedente sibi per uices temporum catholicorum predicatione sensuum, quod indeficienter asseritur, sine fine credatur, latius hec que ad deitatem humanitatemque Domini nostri Iesu Christi pertinent, et in eo unitas sine confusione naturas potui, secundum ueterum definita disserere, si esset aduersus eos qui his discutiunt disputandum. Sed cum in  manibus omnia sint, et synodica constituta, et beati pape Leonis dogmata, perstrinxisse, potius pauca quam euoluere credidi conuenientius uniuersa. Nunc uero agnoscere satis est et cauere, ita proprietate et essentiam cogitandam ut sciatur quod persone, quod nos oporteat deferre substantie. Que qui indecenter ignorant, aut callida impietate dissimulant, dum omittunt quod sit proprium Filii in Trinitate tendunt insidias unitati. Sed si que predicata sunt, ualidis teneantur fixa radicibus, nec a paterna traditione receditur, et constanter questionibus obuiatur.





Sacra Iustini imperatoris ad Hormisdam papam.

Sacratissimo ac beatissimo archiepiscopo alme urbis Rome et patriarche HORMISDAE, IUSTINUS imperator.

 Scias nobis, Pater religiosissime, quod diu summis studiis querebatur patefactum, et antequam aduenerint, qui a nobis destinati sunt, quod Ioannes uir beatissimus antistes noue Rome noster, una cum clero uobis consentiunt, nullis uariantes ambiguitatibus, nullis diuisi discordiis. Scias libellum ab eo subscriptum quem offerendum indicaueras sanctissimorum Patrum concilio congruentem, quo omnes concurrunt alacri opere suscipienda uota, tam nostre quam Constantinopolitane sedis quos ueritatis coruscus fulgor illuminat. Omnes accelerant libentissime quos oblectat uia dilucida, ut sequantur scita Patrum sanctissimas leges probatissimasque, et consiliis quorumdam firmatis, qui rectum tenebant tramitem aliorum correctis qui uagabantur,  incerti in eos res colligitur, ut unitatem indiuidue Trinitatis ipsi quoque in unitate colant mentium, negatum est inter diuina mysteria memoriam in posterum fieri libelli quem diximus Acacii preuaricatoris quondam regie huius urbis episcopi, necnon et aliorum sacerdotium qui uel primi contra constituta uenerunt apostolica, uel successores erroris facti sunt, et nulla usque ad ultimum diem sunt penitentia correcti. Et quoniam omnes nostre religionis admonendi sunt, ut exemplum imitentur ciuitatis regie, destinanda ubique principalia precepta ediximus. Tanto flagramus religionis officio, tanto affectamus studio pacem catholice fidei pro remenuranda celeriter pacem, nostre reipublice pro conciliando subiectis meis superno presidio.  Quid enim gratius reperiri potest, quid iustius, quid illustrius, quam quis idem regnum continet idemque fidei cultus irradiat, eos non diuersa contendere, sed collectis in eisdem sensibus instituta uenerari non humana mente illata, sed in diuine prouidentie spiritum? Oret igitur uestre religionis sanctitas, ut quod peruigili studio pro concordia Ecclesiarum catholice fidei procuratur, diuini muneris opitulatio iugi perpetuitate seruari annuat. Data decimo Kalendas Maii, Constantinopoli.





Libellus fidei Ioannis Constantinopolitani episcopi directus ad sanctum Hormisdam papam, in quo anathematizat Nestorii et Eutichetis et reliquorum hereticorum blasphemias.

Redditis mihi litteris uestre sanctitatis in Christo,  frater carissime, per Gratum carissimum comitem, et nunc per Germanum et Ioannem reuerendissimos episcopos et Felicem et Dioscorum sanctissimos diaconos, et Blandum presbyterum letatus sum de speciali caritatis uestre sanctitate quod unitatem sanctissimarum Dei Ecclesiarum secundum ueterum Patrum requiris traditionem, et dilaceratores rationabilis gregis Christi amore pulsare festinas. Certus igitur scito per omnia, sanctissime, quia secundum quod uobis scripsi tecum cum ueritate sentiens omnes a te repudiatos hereticos renuo, et ego pacem diligens sanctissimas Dei Ecclesias, id est, superioris uestre et nouelle istius Rome unam esse accipio illam sedem apostoli Petri et istius auguste ciuitatis unam esse definio. Omnibus actis a sanctissimis  quatuor synodis, id est, Nicena, Constantinopoli et Ephesi et Chalcedone, de confirmatione fidei instituta esse Ecclesie assentio, et nichil titubare de bene iudicatis patior. Sed et conantes aut nisos usque ad unum apicem placitorum perturbare lapsos esse a sancta Dei generali et apostolica Ecclesia scio, et tuis uerbis recte dictis euidenter utens per presentia scripta hec dico, quia prima salus est recte fidei regulam custodire, et a Patrum traditione nullatenus deuiare; quia non potest Domini nostri Iesu pretermitti sententia dicentis: »Tu es Petrus et super hanc petram edificabo Ecclesiam meam ,« hec que dicta sunt rerum probantur effectibus, quia in sede apostolica inuiolabilis semper catholica custoditur religio: hec igitur  fides. Nec cadere cupientes, sed Patrum sequentes in omnibus constituta anathematizantes omnes hereses et precipue Nestorium hereticum, qui quondam Constantinopolitane urbis fuit episcopus, damnatum in concilio Ephesino a beato Celestino papa urbis Rome, et a uenerabili uiro Cyrillo episcopo Alexandrine ciuitatis et una cum illo anathematizamus, et Eutichem, et Dioscorum Alexandrine ciuitatis episcopum, damnatum in sancta synodo Chalcedonensi quam uenerantes sequimur et amplectimur. Que sequens sanctam synodum Nicenam apostolicam fidem predicauit; his coniungentes Timotheum parricidam, Hellurum cognominatum, anathematizamus, et huius discipulum et sequacem in omnibus Petrum Alexandrinum similiter condemnantes. Anathematizamus  similiter Acacium quondam Constantinopolitane urbis episcopum, complicem eorum et sequacem factum, nec non et perseuerantem eorum communioni et participationi. Quorum enim quis communionem amplectitur eorum similem adiudicationem in condemnatione consequitur. Simili modo et Petrum Antiochenum condemnantes anathematizamus cum sequacibus suis, et omnibus suprascriptis: unde probamus et amplectimur epistolas omnes beati Leonis pape urbis Rome quas conscripsit de recta fide. Quapropter, sicut prediximus sequentes in omnibus sedem apostolicam, et predicamus omnia que ab ipsa decreta sunt et propterea spero in una communicatione uobiscum quam apostolica  sedes predicat me futurum, in qua est integra deuotio Christiane religionis et perfecta soliditas, promittens in sequenti tempore sequestratos a communione Ecclesie catholice id est in omnibus non consentientes sedi apostolice eorum nomen inter sacra non recitandum esse mysteria. Quod si in aliqua professione mea deuiare tentauero, his quos condemuaui et per condemnationem propriam consortem 259 me esse profiteor. Huic uero professioni subscripsi manu mea et direxi per scripta tibi Hormisde sancto et beatissimo fratri et pape magne Rome per supradictos Germanum et Ioannem uenerabiles episcopos, Felicem et Dioscorum diaconos, et Blandum presbyterum. Et alia manu: Ioannes, misericordia Dei episcopus Constantinopolitane nouelle  Rome huic me professioni consentiens omnibus supradictis subscripsi sanus in Domino. Ora pro nobis, sanctissime et beatissime frater. Data mense Martio, die XXuIII, indictione XI, consulibus Domino Iustino imperatore Augusto et Heradio Iu CC. era DC.



Epistola Hormisde pape ad Ioannem episcopum Militane Ecclesie de communione Constantinopolitane Ecclesie.

uota nostra caritatem tuam latere nolumus, ne qui particeps fuit sollicitudinis gaudiorum fructu reddatur extorris, et ideo Constantinopolitanam Ecclesiam ad communionem nostram rediisse Domino propitiante tradentibus significamus alloquiis, et mandatorum que legatis nostris dedimus in omnibus  seriem fuisse completam, de qua parte, ut ad dilectionem tuam plenius perfecte gaudium perueniret, libelli Ioannis fratris et consacerdotis nostri episcopi Constantinopolitani et Iustini clementissimi principis Orientis sacrarum litterarum exemplaria pariter credidimus destinanda, iudicantes nichilominus per Orientis partes plurimos episcopos sic fecisse. Superest ut a nobis competentibus precibus diuinitas exorata concedat, quatenus de aliarum quoque Ecclesiarum redintegratione gratulemur. Ea uero que significare curauimus, in eorum sacerdotum qui fraternitati tue uicini sunt curabis perferre notitiam ut et ipsi de effectu tante rei gratias nobiscum celestis misericordie beneficiis referre non cessent. Deus te incolumem custodiat, frater carissime.



Item ad Ioannem episcopum de directis institutis et uice commissa.


Dilectissimo fratri IOANNI HORMISDA.

Fecit dilectio tua rem caritati et fidei congruentem ut aduentum suum ad Italiam nobis directis litteris indicaret, et que in te sit summa religiose uoluntatis ostenderet. Atque utinam ad plenioris affectus satietatem presentie tue nobis gaudia contigissent, ut gratularemur nos et colloquio et penitentia frui, quam sumus ante per scripta complexi, uerumtamen probasti, dilectissime frater, quo Christianam fidem ueneraris affectu. Dum ea que ad regulas Patrum pertinent, et ad mandata catholica sine aliqua cupis transgressione seruare sperans, ut prorogatis generalibus ad  Hispanienses Ecclesias constitutis super que aut negligentius aut irreligiosus fiunt ecclesiasticis disciplinis congruentia sanciamus quod amplexi sumus. Quid enim aut nobis dulcius quam cum fidelibus loqui, aut Deo aptius quam deuiantes ab errore reuocare? Salutantes igitur caritatem qua iungimur per Cassianum diaconum tuum significamus nos direxisse generalia constituta, quibus uel ea que iuxta canones seruari debeant competenter ediximus, uel circa eos qui ex clero Grecorum ueniunt, quam habere oporteat cautionem, sufficienter instruximus. Sed cause ipsius ordinem instructionemque abunde decretis ecclesiasticis uos docebunt, ut agnoscentes et impiorum transgressionem et apostolice sedis curam pro Patrum regulis excubantem, ostendatis  uos perosos damnatorum consortia, et amare fidelium. Et quia per insinuationem dilectionis tue huius nobis est uie patefacta prudentia, remuneramus sollicitudinem tuam, et seruatis priuilegiis metropolitanorum uices uobis apostolice sedis eatenus delegamus, ut inspectis istis siue ea que ad canones pertinent, siue ea que a nobis sunt nuper mandata seruentur, siue que de ecclesiasticis causis tue reuelationi contigerunt sub tua nobis insinuatione pandantur. Erit hic studii ac sollicitudinis tue, ut talem te in his que iniunguntur exhibeas, ut fidem integritatemque eius cuiusque curam suscipis inuiteris. Data Iu Nonas Aprilis Agapito II consule, era DCXLuIII.



Item epistola Hormisde ad episcopos Hispanie.

    1. De sacerdotibus iuxta instituta canonum ordinandis.
     2. Ut pro episcopatu premium non accipiatur.
    3. De concilio per annos singulos celebrando.


Dilectissimis fratribus episcopis per Hispaniam constitutis HORMISDA.

Benedicta Trinitas Deus noster qui per misericordiam suam Romane reipublice per uniuersas partes sue pacis tranquillitate diffusa, nobis quoque uiam demonstrande circa nos caritatis indulsit, ut qui coheremus firmitate fidei, iungamur quoque uotiua iocunditate colloquii, quo facilius dum per litterarum ministeria ad uos usque pertendimus, etiam corda uestra ad religiosum cultum apostolicis admonitionibus incitemus; et dum dilectionis pignus nostre reddidimus, uelut quoddam debitum plenum circa Dominum  monstremus affectum. Iungamus igitur, dilectissimi fratres, continuas et humiles preces, et Dominum nostrum oris et cordis lacrymis supplicantes iugi deprecatione poscamus, ut et institutione et opere illi cuius esse membra cupimus hereamus, nec unquam ab illa uia que Christus est deuio tramite declinemus, ne ab eo iuste quem nos impie relinquimus deseramur. Quod cum superni fauoris auxilio ea nobis potest ratione contingere, si apostolica dogmata, si Patrum mandata seruemus. Dixit enim Dominus noster: »Qui diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus .« Et licet hec possint generaliter dicta sufficere, ut uel declinemus  errata, uel custodiamus catholica constituta, tamen quia Ioannis fratris, et cepiscopi nostri nobis insinuatione uulgatum est contra canonum reuerentiam nonnulla presumi, periculum quod doctoribus imminet de taciturnitate declinans, et prophetica uoce compunctus qua dicit, loquere ne taceas, generalibus edicendum credidi constitutis.

CAP. I. Ut in sacerdotibus ordinandis que sunt a Patribus prescripta, et definita cogitetis, quia sicut est caput Ecclesie Christus, Christi autem uicarii sacerdotes, sic et in eligendis his curam oportet esse perspicuam. Irreprehensibiles enim esse conuenit quos preesse necesse est corrigendis, nec quidquid illi deesse persone penes quam est religionis summa, et substantia discipline. Aestimet quis pretium Dominici  gregis, ut sciat quod meritum constituendi deceat esse pastoris; hoc fiet ita, si non sacerdotii gradus saltu quodam passim laicis transferantur. Longa debet uitam suam probatione monstrare, cui gubernacula committuntur Ecclesie. Non negamus esse in laicis Deo placitos mores, sed milites suos probatos sibi querunt instituta fidelia. Discere quisque debet antequam doceat, et exemplum religiose conuersationis de se potius aliis prestare quam presumere. Emendatiorem esse conuenit populo, quem necesse est orare pro populo; longa obseruatione religiosus cultus tradatur ut liceat, et clericalibus obsequiis erudiendus inseruiat, ut ad uenerandi gradus summa perductus, qui sit fructus humilitatis ostendit. Nec leue nec uacuum fuit, quod  nec apud ueteres quidem nisi leuitici generis uiri ad sancta admittebantur altaria, ne pessime meritis aut pretio aut presumptione contemptis ad sacros cultus impar accederet. Tunc, migrabant prerogatiua familiarum ad instituta cultorum: nunc est doctrina pro genere. Quod illis fuit nasci, hoc nobis imbui. Illos tabernaculo dabat natura, nos altaribus parturit disciplina; nec tantum de laicis consecrari inhibemus, sed ne de penitentibus quisquam quidem ad huiusmodi gradum profanus temerator aspiret. Satis illi postulanti sit uenia. Qua conscientia absoluat reum qui se peccata sua populo scit teste confessum. Quis enim quem paulo ante uidit iacentem ueneretur antistitem? preferens miserandi criminis labem non habet lucidam sacerdotii dignitatem.

 II. Hoc quoque ad premissa coniungimus ne benedictionem per impositionem manus que diuina esse creditur, quis pretio comparet, quoniam ante oculos esse conuenit, quod Simon Spiritum sanctum uolens redemptione mercari, Apostoli fuerit detestatione percussus. Tunc deinde quis non uile putat esse quod uenditur? Istam sacerdotibus ordinandis reuerentiam seruet electio, ut in graui murmure populorum diuinum credatur esse iudicium. Ibi enim Deus ubi simplex sine prauitate consensus; uerum ne hanc quidem partem sollicitudinis et admonitionis omittimus, ne uel ille se a culpa estimet alienum, qui et si ipse quidem a redemptione liber initiauerit benedictione mystica sacerdotem, et tamen ad alterius  redempti uoluntatem, uel sponte in hoc uel necessitate consenserit. Quid prodest illi suo errore non pollui, qui consensum prestat erranti? Procul dubio contra mandata committit, et qui habet peccatum proprium, et qui peccatum sequitur alienum incassum animus resistit cupiditati, si non resistit et timori. Aduersus hec facilius Deo adiuuante prouidebitur, si circa metropolitanos priuilegia a sanctis Patribus constituta permaneant, si metropolitani circa parochias suas ordinem suum, ea qua decet ueneratione custodiant, ut nec electio presulis empta detur pretiis, et nec obsequentis sit quesita operibus, sed ita fixa habeantur in cordibus quemadmodum releguntur in Scripturis. Si nulla sint in templis emptionum semina, nulla erunt fomenta discordie,  sed regnante caritate sub illa quam nobis promisit Deus, et retribuit, pace uiuatur.

III. Ob hoc Patres prouidentia qua Spiritus sanctus cultores suos compungere dignatus est incitati, bis in anno per parochias singulas concilia haberi docuerunt, ut in unum iuxta salubris institutionis dogmata congregati, pro ecclesiasticis causis tractandis libere conuenirent, ut si iuxta uotum uniuersa consistunt, Deum iunctis uocibus qui prestat desiderata collaudent. Difficile est enim ut cuiusquam cor prauis sic cogitationibus induretur, ut a se patiatur culpanda fieri, cum nouerit se iudicium futurum esse concilii. Precinctos ad hanc uiam semper lumbos habeant, scientes rationem actuum suorum esse reddendam. Suspendantur ab illicitis per  formidinem, et qui nequiuerint per pudorem. De conueniendo notum est canones sanctos bis in anno constituisse, et prefinitum quidem si possibile est, inuiolabiliter conuenit custodiri. Sed si aut temporum necessitas, aut emergentes cause hoc non patiuntur impleri, semel saltem quamuis non licuerit sine ulla excusatione, precipimus conuenire. Hec, fratres karissimi, et alia que Patrum regulis continentur, in labiis et in cordibus nostris indiuisa retractatione meditemur, et sicut scriptum est, narremus ea filiis nostris, ut ea meditentur in cordibus suis, sedentes in domo, ambulantes in itinere, dormientes atque surgentes, quia »beatus in Domino qui in lege eius meditabitur die ac nocte .« Hoc et magister gentium discipulum suum  secutus instituit admonens: hec meditare, in his esto, subiiciens plenitudinem: attende tibi et doctrine, quia si fidelibus sine intermissione incumbimus institutis, separabimur a uitiis, dum impensa cura diuino operi humano locum non reliquit errori. Data Iu Nonas Aprilis, Agapeto II consule.



Item epistola Hormisde pape ad episcopos Hispanie, in qua eis Ioannis Constantinopolitani episcopi professionem dirigit, propter orientales clericos qui eorum communionem poposcerant.

260 Dilectissimis fratribus episcopis per Hispaniam constitutis HORMISDA.

Interea que notitie nostre Ioannes frater et cepiscopus noster studio Ecclesiastice utilitatis ingessit, hoc quoque pro affectu catholice fidei,  et apostolice sedis ueneratione consuluit, quo ordine ex clero Grecorum uenientibus tribui deberet sancta, communio, propter causam scilicet Acacii a predecessoribus nostris pro hereticorum communione damnati, in qua qui se ab eius contagione non diuidunt, a nostra communione habeantur excepti. Laudo propositum uiri hoc zelo circa fidem, et apostolica instituta feruentis, ut neque per ignorantiam quidem quanquam ceno erroris alieni pateretur, immergit. Digna hec cura fidelibus ut sollicito studio semper inuigilent, et inculpatos se ab omni peruersitate conseruent. Ipsa est enim fidei innocentia ut preuideat, ne uel casu possit errare. Satisfacientes igitur et laudabilibus desideriis memorati uiri, et memores nostri sicut oportet officii documenta  queque de Ecclesie scriniis assumentes ad concilium uestrum pro generalitatis instructione direximus, ut ex illis plenius que sunt acta discentes, ab omni uos errantium communione separetis, neque enim est personalis odii causa in impios transgressores dicta, Deo inspirante sententia, in qua quidem causa, nequaquam a predicatione cessauimus, et principes supplicando, et sacerdotes, et populos et admonendo, ut transgressores absoluti ad rectam fidem affectu Dei, et iudicii timore conuerterent. Sed obstinatio miseranda eo perduxerat illos, ut nullis modis mortifera uenena uincantur, sed mala semina fixis in deterius pullulent radicibus. Ergo dilectissimi fratres ad omnia competentes instructi, seruate uos et Ecclesiam Dei Apostoli exhortatione compuncti. Nos  autem libellum misimus, sub quo si quis communionem uestram de orientalibus clericis poposcerit, ad eam possit admitti, secundum quam et de Thracie et Scythie, Illyricique partibus uel Epiri ueteris, sed et secundum quam de Syrie multos iam constat esse susceptos, gaudentes ad recta confluere, et deuia declinasse. Unde pro subreptione mandamus ut omnis cura et sollicitudo omnis inuigilet, iam nullus si ignorantie locus, nullus utatur simplicitatis excusatione preterita. Scienti peccare necessaria confessio est. Necesse est ut errorem sibi scribat qui monstratur institisse prauo itineri. Bonefacius notarius sancte Ecclesie Romane ex scrinio editi exemplaria libelli exsequitur.

Prima salus est recte fidei regulam custodire, et  a constitutis Patrum nullatenus deuiare; et quia non potest Domini nostri Iesu Christi pretermitti sententia, dicentis: »Tu es Petrus, et super hanc petram edificabo Ecclesiam meam ,« etc., hec que dicta sunt rerum probantur effectibus, quia in sede apostolica extra maculam semper est catholica seruata religio. De qua spe, et fide minime separari cupientes, et Patrum sequentes constituta, anathematizamus omnes hereses, precipue Nestorium hereticum, qui quondam Constantinopolitane fuit urbis episcopus, damnatum in concilio Ephesino a beato Celestino papa urbis Rome, et a uenerabili uiro Cyrillo Alexandrine ciuitatis antistite Similiter anathematizamus Eutichem, et Dioscorum  Alexandrinum in sancta synodo quam sequimur et amplectimur Chalcedonensi damnatum, que secuta sanctum concilium Nicenum fidem apostolicam predicauit. Detestamur et Timotheum parricidam Hellurum cognomento, discipulum quoque ipsius et sequacem in omnibus Petrum Alexandrinum condemnamus. Etiam anathematizamus Acacium Constantinopolitanum quondam episcopum, ab apostolica sede damnatum, eorum complicem et sequacem, uel qui in eorum communione permanserint. Qui Acacius, quorum se communioni miscuit ipsorum similem habere meruit in damnatione sententiam. Petrum nichilominus Antiochenum damnamus cum sequacibus suis, et omnibus suprascriptis. Suscipimus autem et probamus epistolas beati Leonis pape  uniuersas quas de religione Christiana conscripsit, sicut prediximus sequentes in omnibus apostolicam sedem, et predicantes omnia eius constituta. Et per omnia spero ut in una communione uobiscum quam sedes apostolica predicat, esse merear, in qua est integra et uera Christiane religionis, et perfecta soliditas, promittens sequestratos a communione Ecclesie catholice, id est, non consentientes sedi apostolice, eorum nomina inter sacra non recitanda esse mysteria. Quod si in aliquo a mea professione deuiare tentauero, his quos damnaui, complicem me mea sententia esse profiteor. Hanc autem professionem meam ego manu mea subscripsi, et Hormisde sancto ac uenerabili pape urbis Rome direxi.



De reconciliatione Romane et Constantinopolitane Ecclesie.


Dilectissimo fratri EPIPHANIO HORMISDA.

Multo gaudio sum repletus quod circa Ecclesie pacem, et sanctissimi imperatoris, et dilectionis tue, tale studium litteris indicasti, quod legatorum quoque meorum assertione cognoui manifestum. Hinc enim superne misericordie documentum perdocetur, quando et mundani principes causas fidei cum reipublice ordinatione coniungunt, et Ecclesiarum presules quod ad dispensationem sui pertinet officii memores exsequuntur. Talibus enim indigebat post discordie procellas religio Christiana rectoribus qui, compressis prouida dispensatione turbinibus, diu peregrinatam pacem depulsa tempestate reducerent, ut in futura post secula ad propositi sui exempla  tendentes, sibi ad scribendum indubitanter ostenderent, quidquid Deo placitum posteris pro sua imitatione fecissent. Benedicamus Dominum, fratres karissimi, hoc diebus nostris fuisse concessum, et totis orationum, et curarum uiribus adnitamur, ut que Dei opere bene cepta sunt, ipso adiuuante per omnia compleantur. Sperandum enim est, ut ad compagem corporis sui reliqua que adhuc desunt, membra, festinent, et a potioribus minora non discrepant. Ad quod me cum dilectio tua Christiane studio caritatis hortatur, debet quod inuitat sequi, et quod amandum suadet amplecti. Similem enim iam fidei curam gerentes per religiosam patientiam par etiam premium de boni operis speramus affectu.  Neque enim difficultatibus est cedendum. Non enim fatigatur asperis fides, nec ad celorum ardua per procliue contenditur, nec remunerationem citra laboris exercitium quis meretur. Unde ne facientes bona deficiamus, specialiter admonemur, etiam teste Psalmista: »Beati qui custodiunt iudicium, et faciunt iustitiam in omni tempore ,« quia non initium laboris remunerationem premii consueuit inuenire, sed terminus. Ergo studium sollicitudinis assumite, quibus est una in communione societas et credulitas quemadmodum de unitate sedis apostolice, et Constantinopolitane Ecclesie pariter exsultamus in Domino; ita de reliquorum quoque sicut affectione admones reintegratione letemur, et curemus primum ut fidem integritatemque nostram  immaculatam ab omni contagione seruemus; nosti enim, frater carissime, ac sanctissime, quia Ecclesiastica seruant uincula concordiam que nos ab hereticorum tueantur insidiis, per que etiam canonum custoditur integritas. His in robore suo omni circumspectione seruatis, remedia sperantibus conferuntur. Habet enim ecclesiasticarum ordo regularum, et ipsius forma iustitie ut medicina rationabilis benigne, et fideliter sperantibus non negetur, nec quisquam ita est ab humanitate discretus, quem non a rigore discretionis inclinet cauta simplicitas. Sed ut caute hoc ceterasque querelas, aut errores alicuius eo ualeas expedire, dilectissime frater, personam meam te in hoc oportet induere, scientem in huiusmodi causis, sicut predictum est, quid cauendum  sit; ita omnia preuidendum, ut non ambigas te rationem dispensationis huius Deo esse reddendam, ita tamen ut eos qui uobis fuerint communione sociati, uel per uos sedi apostolice uestra nobis scripta declarent, quibus etiam et qui continentiam libellorum obtulerint, inseratur. Sic enim et Seueri uel Sulpicii uel complicum, aut similium absoluemus errores. Nec eorum qui sanari potuerint, dispendia patiamur. Quod ideo uobis specialiter credidimus imponendum ad diligentiam uestram a nostro onere transferentes, quia non parua iam documenta resistentes hereticis reddidistis, nec debet de eo ambigi, quem bene contigerit explorari. Simul assume medelam medicine, simul accingere auctoritate iustitie. Et sic circa simplices humanitate mollire, ut in  hereticorum contagione perdurantes, aut eos qui innocentiam simulant, et cum nostris sola uoce consentiunt, ab his quibus pro Ecclesie reintegratione consulitur et prouidetur, excludantur. Nec enim expedit circa eos ecclesiasticam temperare censuram. Non enim erunt iam miserationes bone pro eorum quibus consuli oportet necessitate collate, et si indiscrete fuerint bonis malisque communes. Et quia Hierosolymitanorum faciendam credidit in litteris tua dilectio mentionem, quorum etiam ad nos quedam delata professio est, necessarium diximus respondere que congrua sunt. His qui sanctorum Patrum constituta custodiunt. Si illa fidei fundamenta uenerantur, ab his quoque qui per eos Spiritu sancto  componente definita sunt, non remoueantur. Aut enim perfecta sunt, et adiectione non indigent: aut bene ualida, et ideo non mutanda, quando per ea omnia hereticorum uenena compressa sunt; nec quidquam Chalcedonensis synodus quod utile qualibet diligentia potuisset exercitare preteriit, que precedentium quoque dogmata, uel clarius manifestauit uel repetita auctoritate firmauit speciale quoddam aduersus Nestorium, et Eutichem aggressa certamen, et alterum deitatem Domini nostri Iesu Christi a carne separatam, et ideo sanctam Mariam Dei genitricem pronuntiare uitantem, alterum ueritatem carnis in Domino renuentem. Quando Dominus noster iehsu Christus idem Filius Dei, idem filius hominis, una in duabus naturis persona diuinitatis, et  carnis nec naturis ad unitatem confusis, ne uelut quarta persona addita Trinitati, »sed ipse Filius Dei exinaniuit semetipsum formam serui accipiens ;« propter quod et unam nec diuisibilem profitemur essentiam Trinitatis, et proprietatem tamen suam scimus inesse personis: unam enim Patris profitemur esse personam, unam Filii Dei eum assumpta carne, unam Spiritus sancti, et personas proprietatibus designantes, et per unitatem essentie inseparabile Trinitatis mysterium confitentes; neque enim ambigi potest uerbum Dei inter uirginis uiscera per carnem humanam assumpsisse naturam, nec ab obstetrice factum intra uuluam naturarum munitione diuisum. Nam sicut non est in eo humanitas sine Deo edita, sic in crucem non est impassibilis diuinitas  a carnis passione diuisa, quod uirginis partus, et intemerata fecunditas, et singularis a mortuis resurrectio, et ad celos declarat ascensio. Hec si quemadmodum a Patribus constituta sunt, seruata credant, nec definita transcendant a quo tramite qui declinant ipsi sibi nebulam dubitationis obtendunt. Nos autem illud apostolicum contemplantes contentiosis respondere non necesse est; et nos hanc consuetudinem non habemus, et nec Ecclesia Dei. Hec ideo breuiter definiui, quia nec ambigi conuenit de rebus, ita per fidem definitis sepius, et pene superuacua est allegatio que adhibetur instructis, cum super hec ad clementissimum principem non parua iam perstrinxerimus. Ut quia de Hierosolymitanorum professione respondimus. Hoc quoque estimauimus  salutis eorum causa competenter addendum, ut si communionis apostolice se dederint unitati, et professionem suam scripto 261 indicent, quam legetis uestris apud Constantinopolim positis offerant, aut per suos ad nos dirigant, aut fraternitati uestre tradant, eodem tamen sicut diximus, tenore conscriptam, que ad nos modis omnibus sub nostra ordinatione deferatur. De Thessalonicensibus quorum ad nos legati per clementissimi et fidelissimi principis filii nostri ordinationem uenerunt, ne quid omisisse credamur, nosse uos uolumus secundum hoc quod Domino nostro Iesu Christo inspirante placuerit omnem causam nostra dispositione tractandam, et sicut oportet impleri ordinandam, hec per fratrem  et cepiscopum nostrum uenerabilem uirum Ioannem, sed et filios nostros Heraclium, Probum et Constantinum diacones ecclesiastico honore dignissimos ad causam pertinentia rescripsisse contenti, gratulati sumus in uiro ordinis nostri, et meritum, et religiosum nos inuenisse propositum et cum legationis mandato sapientia, et moribus congruens uotiua eorum res et plena gaudii est ut sunt iuxta estimationem probabiles, et quos sancti communionis officii contigerit esse consortes.



Item Hormisde ad Salustium Hispal. episc. de commissa uice per Beticam et Lusitaniam prouincias.

Charissimo fratri Salustio Hormisda. Suscipientes plena fraternitatis tue uotiua gratulatione colloquia que nos gemine salutis tue letificauerunt indicio,  siquidem retulerunt te corporali cum spiritualibus officiis incolumitate subnixum, congruum esse perspeximus hanc ipsam quam mente gerimus uerbis expedire letitiam. Edidisti enim boni documenta pontificis dum et predicanda facis, et ea suadere non differs. Prerogatiuam de nostri sumpsimus electione iudicii, quando id te sponte amplecti didicimus quod ceteris imperamus. Oramus siquidem diuinam clementiam cunctos agnoscere, et hec ad studia ecclesiastice pacis iustrumenta transmisimus. Tu uota nostra, et fideli intelligentia percepisti, et officii protinus deuotione complesti, cunctis fratribus innotescens, que per celestem gratiam cunctis profutura cognoueras. Suffragantibus igitur tibi tot meritis pie sollicitudinis et laboris, certe iam delectat  iniungere, que ad nostri curam constat officii pertinere, ut prouinciis tanta longinquitate disiunctis, et nostram possis exhibere personam, et Patrum regulis adhibere custodiam. uices itaque nostras per Beticam Lusitaniamque prouincias saluis priuilegiis que metropolitanis episcopis decreuit antiquitas, presenti auctoritate committimus, augentes tuam huius participatione ministerii dignitatem, releuantes nostras eiusdem remedio dispensationis excubias. Et licet de singulis non indigeas edoceri quem iam probauimus cautius uniuersa seruare, gratius tamen esse solet, si iterum trames ostendatur, et laboris iniunctio superius formata monstretur. Paternas igitur regulas et decreta a sanctis definita conciliis ab omnibus seruanda mandamus. In his uigilantiam  tuam, in his curam fraterne monitu exhortationis extendimus. His ea qua dignum est reuerentia custoditis, nullum relinquit culpe locum, nec sancte obseruationis obstaculum. Ibi fas nefasque prescriptum est, ibi prohibitum ad quod nullus audeat aspirare, ibi concessum quid debeat mens Deo placitura presumere. Quoties uniuersalis poscit religionis causa ad concilium te cuncti fratres euocante conueniant, et si quos eorum spiritalis negotii pulsat intentio, iurgia inter eos oborta compesce, discussa sacris legibus determinando certamina. Quidquid autem illi pro fide ueteribus constitutis uel prouida dispositione precipies, uel persone auctoritate nostre formabis, totum ad scientiam nostram instructe relationis attestatione perueniat. Eo fit  ut noster animus officii caritate dati, et tuus securitate perfruatur accepti. Deus te incolumem custodiat, frater carisime.



Rescriptum Hormisde pape ad episcopos Betice prouincie de congratulatione pacis.

Fratribus dilectissimis uniuersis episcopis per Beticam prouinciam constitutis HORMISDA episcopus.

Quid tam dulce sollicito, quam quod mihi de uobis innotescunt illa que cupio? Quid tam religiosis conueniens institutis quam ut inter se sacerdotes pacem quam eos necesse est aliis pro officio annuntiare conseruent? Plenam fateor gratulationem suscepi quod uotiua mihi de caritate que inter uos est, et Ecclesiarum pace litteris indicastis; sponte mihi quidquid hortari poterant, quidquid monere  delatum est. »Confirmet hoc Deus quod est operatus in uobis,« et que precepit pro animarum salute facienda, hec ipse que precepit pro ea qua nos redemit, pietate faciat, et in istam boni nuntii nos quoque religiosorum uicem reddidimus nuntiorum. Quidquid cum orientalibus quos ad Ecclesie corpus unitatemque reuocatos Dei nostri ope litteris significauimus destinatis, denuo cum aptum fuerit repetitis uobiscum participabimus indiciis. Mox post nostrorum reditum ab orientalibus missa legatio est; certa sperauit, certa consuluit, sed facimus de his que fuerant dicenda compendium, ipsa potius ad instruendam notitiam uestram que a nobis sunt responsa dirigentes, ne quid sibi sub spatio prolixiore  terrarum, aut opinio uindicet, aut error assumat, cum ad rerum fidem ipsam teneri sufficit ueritatem. Quod autem ad continentiam uestrarum pertinet litterarum, oportuit quidem desideria plenius expedire, ut estimatis omnibus responsum rationi congruum redderetur. Sed quia priuilegiorum ueterum, et statutorum paternorum indidistis iisdem litteris mentionem ad Salustium fratrem, et cepiscopum nostrum sub hac parte rescripsimus, uobis quoque strictim que dicta sunt illis latius indicantes, ne priuilegia nos indulta conuellerent, et nichil tam conueniens fidei iudicare, quam ut in honore suo a Patribus decreta seruentur. Deus autem uos incolumes custodiat, fratres karissimi.





Iustinus imperator Hormisde pape.


Quo fuimus nuper et quo sumus studio pro conciliandis sententiis catholicam fidem colentium ut eodem animo cuncti uenerentur numen indiuiduum Trinitatis palam fecisse dignoscitur; nunc legatum ad uestram beatitudinem ultro ob hoc ipsum dirigentes Gratum uirum magistrum scrinii, quo remedium tandem reperiatur discordiis uaria certantium nunc prono libentique suscipientes affectu uiros religiosissimos, quos interuentores unitatis uestra sedes apostolica credidit destinandos. Profecto etenim tanquam ipsam pacem, et iocundis eos oculis aspeximus, et extensis manibus duximus amplectendos, quin etiam  omni intentione ordinauimus, ut uenerabilis Ecclesia Constantinopolitana, necnon complures alie uota suscipiant uestra, non solum in ceteris, sed in auferendis etiam nominibus ex sacris diptichis que remouenda maxime postulastis, uerum nonnulle fuerunt urbes, et Ecclesie tam Ponti quam Asie, ac precipue orientales, quarum clerici uel populi omnibus pertentati minis atque persuasionibus, tamen nequaquam flexi sunt, ut tollant antistitum, et repellant nomina quorum apud eos opinio floruit, sed morte uitam duriorem estimant, si mortuos condemnauerint, quorum gloriabantur iura superstitum. Quid igitur faciamus huiusmodi pertinacie, que nec Deum audiens existit, et tormenta in tantum despicit,  ut amplum sibi ac festiuum iudicet, si corpore priusquam religioso desistat consilio? Nobis quidem uidetur opus esse mollius agendi, et clementius. Que si non in tua sanctitudine iam nec in alio poterunt inueniri. Nam neque sanguinis, et suppliciorum cupidi, quod dictum etiam graue est, libellum, suscepimus, neque ut paruo discrimine remaneant imperfecta concordie desideria, sed ad propagandam quo possumus ordine coniunctionem membrorum Ecclesie. Utrum itaque prestantius erit minorum gratia in totum esse nobis acceptas tantas multitudines, an concessis exiguis et remissis maiora, et omni ratione querenda corrigi, ut que non licuit per omnia saltem ex necessariis partibus allegentur, ueniam itaque nominum  postulamus, non Acacii, non utriusque Petri, non Dioscori uel Timothei, quorum uocabula ad nos date sanctitatis tue epistole continebant, sed quos in aliis celebrauit ciuitatibus episcoporum reuerentia, et hoc exceptis urbibus ubi uestre beatitudinis libellis iam in plenum admissus est, nisi hanc quoque partem beneuolentia statuerit uestra mitius corrigendam. uerum nec iudicio caret res sedis apostolice, ut non magis uenia dicenda sit, quam deliberata iam ac perspecta definitio. Anastasius siquidem religiosissime memorie uestre culmen Ecclesie palam aperteque constituit, cum hoc idem scriberet, negotium decessori nostro satis esse pacem affectantibus, si nomen tantum reticeatur  Acacii. Ergo priora uestre sedis constituta sequitur, qui non omnes memorias mortuorum iudicat contemnendas, ut indignum habeatur et incongruum, si non placidior omnibus non solum defunctis, sed etiam superstitibus uestra diuulgetur in omni fine terrarum lenitas. Et hoc quidem non dubitauerimus, ita gratiosum uobis futurum ut pacifico statim responso letior mundus reddatur; retineat autem uestra sanctitas quod dudum scripsimus ex Oriente supplicationes nobis esse destinatas, uoluntatem ipsorum continentes, et arbitrium in quo se duraturos ostendunt firmiter, et quo nulla ratione desistendum estimant. Hanc itaque chartulam secundum nostra  promissa, per Ioannem uirum reuerendissimum episcopum dirigendam uobis in presenti merito credidimus, ut a uestra sede etiam tenor eius admissus ad colligendas proficiat, et adunandas ubique uenerabiles Ecclesias, et Hierosolymitanam precipue, cui tantum omnes fauorem impendunt quasi matri Christiani nominis, ut nemo audeat ab ea sese discernere. Consensum itaque proprium tuam sanctitatem epistolari quoque pagina conuenit declarare, ut cognito omnibus atque patefacto tenorem eiusdem chartule a uobis etiam laudari, et tenaciter custodiri, letior mundus existat. Data u Idus Septembris Chalcedone, Rustico consule, accepta pridie Kalendas Decemb. cons. s.



Exemplar precum.

 Deo amabili ac piissimo imperatori ex Deo Augusto, et principi Iustino Christianissimo, deprecatio, et supplicatio ab Hierosolymitanis, et Antiochenis, et secunde Syrie clericis, et abbatibus et possessoribus prouincie Syrie: »Haurite aquam cum letitia ex fontibus salutis ,« uociferator Isaias propheta exclamat, fontes salutis euangelice ueritatis predicationes manifeste ostendens, ex quibus beati Apostoli, et eorum qui per ordinem fuerunt discipuli, et sapientes Ecclesie doctores salutarem aquam fidei haurientes, omnem sanctam Dei Ecclesiam irrigauerunt, que in petra summi apostolorum subnixa, rectam et inflexibilem confessionem custodiens, fiducialiter cum eo ad unigenitum Filium  Dei omni tempore exclamat, dicens: »Tu es Christus Filius Dei uiui .« Hanc salutarem confessionem a sanctis quatuor synodis que euangelicis preceptis sunt honorate suscipientes, nunquam per Christi gratiam a traditis nobis rectis dogmatibus deuiauimus, sicut rerum testatur probatio, et tempore necessitatis fidei constantia demonstrat. Si igitur ut Christiani rationis fidei sumus participes, domine piissime, et ad communem pacem, et ad unitatem festinamus, nostram fidem quam ab initio suscepimus, per hanc satisfactionem nostram manifestam uestre facimus pietati, ut notum sit, quia et paci concurrimus, et a recta cum Dei iuuamine non diuertimus fide, sed omnem ex equo heresim  exsecramur non solum et Eutichianistas, et Acephalos, sed et Nestorianos, et hominem colentes toto animo 262 odientes anathematizamus; nos autem, Christianissime imperator, sicut superius dictum est, in Patrem, et Filium, et Spiritum sanctum ab initio baptizati quoque et credentes, unam essentiam Dei in tribus subsistentiis adoramus, et secundum sanctorum Patrum mathema, et symbolum credentes, in unum Dominum Patrem omnipotentem, et in unum Dominum nostrum Iesum Christum unigenitum Dominum uerbum similiter, et unum Spiritum sanctum, et secundum hoc diuinum mathema definitionem a sancta Chalcedonensi synodo promulgatam.  Intelligimus quoque et suscipimus confidentes, et confitentes quia unam substantiam uel personam quod idem ipsa sancta synodus in duabus naturis, id est deitate, et humanitate indiuise et inconfuse predicauit, Deum uerbum; et Dominus noster iehsu Christus unus est ex sancta, unius essentie Trinitate. Sic enim Dominum in tribus substantiis, sicut dictum est, accepimus; Pater autem non est incarnatus, nec Spiritus sanctus; Deus uerbum incarnatus, et homo factus est unus ex sancta, et unius essentie Trinitate, secundum filiationis proprietatem. Sic itaque secundum predictas sanctas quatuor synodos credentes, et secundam Dei uerbi natiuitatem, secundum carnem confiteri non renuimus. Unde proprie Dei genitrix sancta uirgo esse creditur, tanquam que natura, et ueritate  unius essentie Patris Filium Dominum uerbum per naturam immutabilem ex ipsa factum hominem enixa est; et duas naturas in Christo, per essentiam uel substantiam unitas confitentes, sicut in unius persona uel substantia. Neque harum diuersitatem, uel proprietatem post unitionem auferimus, et nec eas diuidere in duabus personis et substantiis per unitionem sumus edocti; eumdemque scimus unigenitum Filium Dei, et ante incarnationem eius, et post Deum similiter et hominem passibilem carne, impassibilem deitate, circumscriptum corpore, non conscriptum spiritu, id est, terrenum et celestem, quem mundus ut hominem cepit, et Dominum continere non potuit, et mortalem, et immortalem nusquam naturarum diuersitate sublata, neque diuidentes  per essentiam unitionem. Hoc enim uere magnum pietatis mysterium, quia unus ex sancta, et unius essentia Trinitatis incarnatus, et homo factus Deus uerbum in utraque natura deitatis, et humanitatis, et indiuise et inconfuse cognoscitur, et adoratur, non conuersionem uel mutationem sustinens, sed proprietatem utriusque nature in una persona in semetipso conseruans. Ob hanc igitur fidem predictas sanctas synodos suscipientes et custodientes, anathematizamus omnes qui aduersus eas, quocunque tempore uel modo aliquid conscripserunt, precipue Ioannem Egotam, qui aduersus memoratam sanctam Chalcedonensem synodum multas ut Nestorianus blasphemias euomuit; similiter condemnantes Timotheum Hellurum cognominatum, sicut Eutichianistam,  aduersus eam cum suis latrantem sequacibus. Ita ergo cum Dei iuuamine semper sensimus, et iam nunc sentimus exponere; quia quidam heretici dum suam malam fidem occultare festinant, nostram in Christo libertatem, et rectam fidem detrectare conantur. Supplicamus igitur uestram clementiam sollicitudinemque de perfecta Ecclesiarum unitione sanctarum habere debere, ut unitas que cum Dei facta fuerit iuuamine, nec ullo deinceps rationabili, aut irrationabili occasionis fomite inquietari pax possit; Deus autem omnium uestrum pium adimpleat desiderium in gloriam sui et reipublice disciplinam.





INCIPIUNT DECRETA IOANNIS PAPAE.


 IOANNES urbis Rome episcopus ZACHARIAE archiepiscopo salutem.

Exigit dilectio tua, frater carissime, preceptum apostolice sedis, in quo Patrum decreta consentiunt, quod nec tibi, nec ulli recte uiuentium, et credentium sacerdotum negare fas esse credimus. Et licet tibi pro merito et honore sacerdotii quo plurimum polles uiuendi, et docendi ecclesiastice regule nota sint omnia, tamen quia Romane Ecclesie normam atque auctoritatem magnopere postulasti scriptis tuis breuiter respondere curauimus. De occultis enim cordis alieni temere iudicare iniquum est: etenim cuius non uidentur opera nisi bona peccatorum est ex suspicione reprehendere. Oues ergo que pastori suo commisse fuerunt, eum nec reprehendere nisi  a recta fide exorbitauerit, debent, et nullatenus accusare possunt; quia facta pastorum oris gladio ferienda non sunt, quanquam recte reprehendenda uideantur. Ideo ista dicimus, quia in scriptis uestris reperimus quosdam episcopos uestris in partibus a propriis ouibus accusatos, aliquos uidelicet ex suspicione, et aliquos ex certa ratione: et idcirco quosdam suis esse rebus exspoliatos, quosdam uero a propria sede pulsos. Quos scias nec ad synodum comprouincialem, nec ad generalem posse conuocare, nec aliquid iudicare antequam cuncta que eis ablata sunt legibus potestati eorum reintegrentur. Prius ergo oportet omnia illa legibus reintegrari, et ecclesias que sibi sublate sunt, cum omni priuilegio suo restitui; et postmodum non sub angusti temporis  spatio, sed tantum temporis spatium eis indulgeatur quantum exspoliati uel expulsi esse uidentur, antequam ad synodum conuocentur, et ab omnibus quisque sue prouincie episcopis audiatur. Nam nec conuocari ad causam, nec diiudicari potest exspoliatus uel expulsus, quia non est priuilegium quo exspoliari possit nudatus; unde et antiquitus decretum est omnes possessiones, et omnia sibi sublata atque fructus cunctos ante litem contestatam, preceptor uel primas possessori restituat. Et alibi scriptum habetur: Ille qui uiolentiam pertulit uniuersa in statu quo fuerant, recipiat, et que possedit securus teneat. Et alibi in synodalibus Patrum decretis, et regum edictis legitur statutum: Reintegranda sunt omnia exspoliatis uel eiectis episcopis, presentialiter ordinatione  pontificum, et in eorum unde abscesserunt potestatem funditus reuocanda, quacunque conditione temporis, aut dolo, aut captiuitate, aut uirtute maiorum, aut per quascunque iniustas causas, res Ecclesie uel proprias, aut substantias suas perdidisse noscuntur, ante accusationem, aut regularem ad synodum uocationem eorum, et reliqua. Est etiam in antiquis Ecclesie statutis decretum, ut qui aliena inuadit,  non exeat impunitus, sed cum multiplicatione omnia restituat; unde et in Euangelio scriptum est: »Quod si aliquid defraudaui, reddo quadruplum .« Et in legibus seculi cautum habetur: Qui rem subripit alienam, illi cuius res direpta est, in undecuplum que sublata sunt, restituat. Et in lege diuina legitur: »Maledictus omnis qui transfert terminos proximi sui. Et dicet pupulus, Amen .« Talia ergo non presumantur absque ultione, nec exerceantur absque sua damnatione. Tu uero, frater carissime, hec uide ne transgrediaris, et reliquos episcopos tam tue cure commissos, et alios firmiter tenere doceto, quia transgredi apostolica statuta absque transgressoris gradus periculo nullatenus possunt. Inimicis  uero accusatoribus, uel de inimici domo prodeuntibus, seu qui cum inimicis morantur non credatur, ne irati nocere cupiant, ne lesi se uelint ulcisci hi quoque reiiciendi sunt, non approbandi. Hec, carissime, tene, et prohibita semper caue. Illud adimplere stude, quod bene ad Iesum filium Syrach dictum est: Usque ad mortem certa pro ueritate, et semper Dominus Deus tuus pugnabit pro te. Huius ergo rei gratia uobis et nobis sancta commissa est Ecclesia, ut pro omnibus laboribus et cunctis opem ferre non negligamus; quoniam dum fortis armatus custodit atrium suum, in pace sunt omnia que possidet. Ideoque tanta urgente necessitate summopere uestra apostolicaque auctoritate, et reliquos episcopos oportet reprimere infestos,  releuare oppressos, ut absque graui Domino auxiliante difficultate, ipsi gratanter omni tempore sacrificare mereamur illesi. Ad uos quoque me reuerti cogit propositi operis amica conditio, qui melioribus hactenus opera uolui nouare sermonibus, dum talem rationem exigit toxicata necessitas, mandati celestis habitatio nos aut miscet, aut separat; nec interest que interualla nos segregent, si una in superne mansionis claue retinentur; nec uobis tales nocere maluerint, si inuicem adiutorium facere non distuleritis: inauditum enim genus sacrilegii est quod mentite religionis honorem prefixi emuli colorant. Dehonestat enim uenerandi reuerentiam nominis qui adiutorem se in his que in Deum iactat, commissa pollicetur. Contumelie genus est quasi in solatio  esse sublimi iuxta Apostolum: »Tu qui es qui iudicas alienum seruum?« Quid auribus imperitis illudunt et grauiorem uindicte speciem faciunt esse quam culpe? Si odium habent, excessibus emendent. Cur ergo liberius condemnant scelera quam uitent? Sui profecto impugnator est omnis qui Patres insequitur, aut detrahere non formidat. Nihil est enim inimicorum in quo tela Domino opem ferente non  superare ualeatis, si iuxta ueritatis uocem talem qualem Dominus precepit, habueritis dilectionem ad inuicem. Data Xu Kalendas Nouembris, Maximo et Olibrio Iu consulibus.



Ad episcopos Italie de Theodorico rege.

Ioannes episcopus omnibus per prouincias Italie constitutis episcopis in Domino salutem.

Sepissime multo iam experimento didici sanctum pietatis uestre studium circa religionem Christianam gloriosis crescere, et dilatari augmentis; et fides recta que non solum me, sed omnes Domini sacerdotes consolatur et roborat, uestris in mentibus et operibus per sacerdotale agnoscitur opus, et dilatatur. Quapropter, fratres, hortor uos, et moneo contra Arianam perfidiam que olim non semel, sed  sepe damnata est, et modo in quibusdam reuiuiscit armari gladio Spiritus sancti, ut eam adminiculante diuina gratia, opprimere et exstirpare ualeamus, ut nec radix eius in posterum inueniatur. Ecclesias uero Arianorum ubicunque inueneritis catholicas eas diuinis precibus et operibus absque ulla mora consecrate, quia et nos quando fuimus Constantinopoli tam religione catholica quam et regis Theodorici causa suadente atque hortante Arianosque exstirpante piissimo atque Christianissimo iustissimo Iustino orthodoxo imperatore, quascunque in partibus Ecclesias reperire potuimus catholicas, eas Domino opem ferente consecrauimus. Et quanquam predictus Theodoricus rex eorum peste tactus intrinsecus et obuolutus, extrinsecus nos et omnem  regionem nostram perdere et gladio et igne consumere minetur. Nolite tamen propterea deficere, sed uiriliter in agro Dominico elaborare studete, et, iuxta ueritatis uocem, »nolite timere eos qui occidunt corpus, animam autem non possunt occidere, sed potius eum timete qui potest animam et corpus mittere in gehennam ,« et egregius gentium Apostolus inquit: Non enim nosmetipsos predicamus, sed Iesum Christum Dominum nostrum: nos autem seruos uestros per Iesum, quoniam Deus qui dixit de tenebris lumen splendescere, illuxit in cordibus nostris ad illuminationem scientie claritatis Dei in faciem Christi Iesu. Habemus autem thesaurum istum, in uasis fictilibus ut sublimitas sit uirtutis Dei, et non ex nobis. In omnibus tribulationem  patimur, sed non angustiamur, adorimur, et non destituimur. Persecutionem patimur, et non derelinquimur. Deiicimur, et non perimus. Semper mortificationem Iesu in corpore nostro circumferentes ut et uita Iesu in corporibus nostris manifestetur. Semper enim nos qui uiuimus in mortem tradimur propter Iesum, ut et uita Iesu manifestetur in carne nostra mortali. Ergo mors in nobis operatur, uita autem in uobis, habentes autem eumdem spiritum fidei, sicut scriptum est: »Credidi propter quod locutus sum,« et nos credimus propter quod et loquimur, scientes, quoniam qui suscitauit Iesum et nos cum Iesu suscitabit et constituet uobiscum. Omnia enim propter uos ut gratia abundans  per multas gratiarum actiones, abundet in gloriam 263 Dei. Propter quod non deficimus, sed licet is qui foris est, noster homo corrumpat, tamen is, qui intus est, renouatur de die in diem, id enim quod in presenti est momentaneum et leue tribulationis nostre supra modum in sublimitate eternum glorie pondus operatur in nobis, non contemplantibus que uidentur, sed que non uidentur. Que uidentur enim, temporalia sunt: que autem non uidentur, eterna sunt .« »Scimus enim quoniam si terrestris domus nostra huius habitationis dissoluatur, quod ex Deo edificationem habemus, domum non manufactam eternam in celis. Nam et in hoc ingemiscimus habitationem nostram, que de celo est, superindui cupientes: si tamen uestiti  et non nudi inueniamur. Nam et qui sumus in hoc tabernaculo, ingemiscimus grauati, eo quod nolumus spoliari, sed superuestiri, ut absorbeatur quod mortale est, a uita. Qui autem efficit nos in hoc ipsum Deus, qui dedit nobis pignus spiritus. Audentes igitur semper et scientes, quoniam dum sumus in hoc corpore peregrinamur a Domino. Per fidem enim ambulamus, et non per speciem. Audemus autem et bonam uoluntatem habemus magis peregrinari a corpore, et presentes esse ad Deum; et ideo contendimus, siue absentes, siue presentes placere ei. Omnes enim nos manifestari oportet ante tribunal Christi, ut referat unusquisque propria corporis prout gessit, siue bonum, siue malum. Scientes ergo timorem Domini hominibus suademus, Deo autem  manifesti sumus Spero autem et in conscientiis uestris manifestos nos esse. Non iterum nos commendamus uobis, sed occasionem damus uobis gloriandi pro nobis, ut habeatis ad eos qui in facie gloriantur, et non in corde; siue enim mente excedimus, Deo, siue sobrii sumus, uobis. Charitas enim Christi urget nos, estimantes hoc, quoniam si unus pro omnibus mortuus est, ergo omnes mortui sunt, ut et qui uiuunt, iam non sibi uiuant, sed ei qui pro ipsis mortuus est, et resurrexit. Itaque nos ex hoc neminem iam nouimus secundum carnem, et si agnouimus secundum carnem Christum, sed nunc iam non nouimus. Si qua ergo in Christo noua creatura, uetera transierunt, ecce facta sunt omnia uera. Omnia autem ex Deo qui reconciliauit nos sibi per Christum,  et dedit nobis ministerium reconciliationis quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis uerbum reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo reconciliamini Deo. Eum qui non nouerat peccatum pro nobis peccatum fecit, ut nos efficeremur iustitia Dei in ipso .« »Adiuuantes autem exhortamur ne in uacuum gratiam Dei recipiatis. Ait enim: Tempore accepto exaudiui te, et in die salutis adiuui te. Ecce nunc tempus acceptabile, ecce nunc dies salutis. Nemini dantes ullam offensionem, ut non uituperetur ministerium nostrum, sed in omnibus  exhibeamus nosmetipsos sicut Dei ministros in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei; per arma iustitie a dextris et a sinistris, per gratiam et ignobilitatem, per infamiam et bonam famam, ut seductores et ueraces, sicut ignoti et cogniti, quasi morientes, et ecce uiuimus,  ut castigati, et non mortificati, quasi tristes, semper autem gaudentes, sicut egentes, multos autem locupletantes, tanquam nichil habentes, et omnia possidentes .« »De cetero, fratres, gaudete, perfecti estote, exhortamini, pacem habete, ut Deus pacis et dilectionis sit semper uobiscum .« Amen. Data III Idus Iunii, Maximo et Olibrio uiris clarissimis consulibus.





INCIPIUNT DECRETA FELICIS PAPAE.


     1. Quod missarum celebratio, alibi quam in Deo dicatis locis, non debeat fieri, nisi magna compulerit necessitas.
    2. De ecclesiarum sacrationum dubitatione. Quid sit agendum.


Dilectissimis fratribus, omnibus episcopis per diuersas prouincias constitutis FELIX episcopus, in Domino salutem.

Magno munere misericordie Dei totius Ecclesie catholice multiplicata sunt gaudia, cum Ecclesiarum status eo uiget ordine, quo apostolorum successores illum statuerunt. Et, cum antiqui hostis astutia eum turbari agnoscimus, non modico contristamur merore. Quam ob causam, fratres, hortamur uos, monemus, et flagitamus, ut a tramite  apostolice institutionis nequaquam recedatis; nec a Capite dissidatis, sed fidem et ordinem, quem apostoli et apostolici uiri statuerunt absque ulla hesitatione teneatis. Nam si columne alicuius magne domus ruerint, ipsa postea domus minime stabit; sic et uos columne Ecclesie estis, si labefactari ceperitis, sancta Ecclesia, que per uos regitur, tabescit et labitur. Hec, fratres, que dico ualde timenda sunt, et summo moderamine pensanda, atque ne fiant cauenda. Ipsa enim per se ueritas ait: »uos estis sal terre; quod si sal euanuerit, in quo salietur? « Ecce terra, ideo, karissimi, uos moneo, quia debitor sum uobis, et ualde uos diligo, et quando bona audio de uobis nimis sum gauisus; et econtra, quando mala, nimis conturbatus.  Ego uero quamuis a uobis per longa terrarum atque maris interualla disiunctus sim, sum tamen omnino uobis corde coniunctus, idque de beatitudine uestra erga me modis omnibus confido, quia, cum me uicissim diligitis, a me non estis longe. Unde gratias referimus illi grano sinapis, quod ex modici despicabilisque seminis specie, ita ramis ex eadem radice surgentibus atque se distendentibus, usquequaque diffusis [diffusus sit], ut in [illis] uolatilia celi cuncta nidificent , gratiaque sit fermento illi quod tribus farine satis , totius humani generis massam in unitate conspersit, atque  paruo lapidi, qui abscissus est de monte sine manibus, et occupauit uniuersam faciem orbis terre ; qui ad hec se usquequaque distendit, ut omni humano genere in unitate redacto, totius corpus perficeret Ecclesie, atque ita ad totius compagis pertineret commodum membrorum participalis ista distinctio. Unde nos quoque a uobis non longe sumus, quia in illo qui ubique est, unum sumus. Agamus ergo ei gratias, qui solutis inimicitiis in carne sua  fecit, ut in omni orbe terrarum unus esset grex, et unum ouile sub se uno pastore, semper memores quod egregius Predicator admoneat, dicens: »Solliciti seruate unitatem Spiritus in uinculo pacis .« Sanctitatis uestre scripta, que ad sedem apostolicam misistis super quibusdam consultis,  quasi ad caput ut inde acciperetis responsa, unde omnis Ecclesia totius religionis sumpsit exordium, gratanter suscepi et breuiter uobis respondere curaui.

CAP. I. De ecclesiarum enim consecratione, et de missarum celebrationibus, non alicubi quam in sacratis Domino locis absque magna necessitate fieri debere liquet omnibus quibus sunt nota Noui ac ueteris Testamenti precepta. Tabernaculum uero Moysen, Domino precipiente, fecisse, et sacrasse cum mensa et altari eius, et ceteris uasis utensilibus ad diuinum cultum explendum legimus: et non solum diuinis precibus ea sacrasse, sed etiam sancti olei unctione, Domino iubente, perlinisse nouimus. Qualiter autem hec facta sint, et non alii ipsa sacra quam sacerdotes sacra unctione delibuti, Dominoque  cum uestibus sanctis sacrati, et leuite tractabant, ferebant, erigebant, et deponebant, in ipsis institutionibus que, Domino iubente, per Moysen conscripte sunt, reperitur. Qualiter ergo Dauid, regum piissimus, amplificauerit cultum Dei, et templum Domini edificare uoluit, sed propter multum sanguinem quem effuderat prohibitus est, et ipse collegerat expensas; Salomonque filius eius idipsum quod ipse facere optauerat, iubente et auxiliante Deo, perfecit, et templum cum altari, et reliqua ad diuinum cultum peragendum consecrauit in libro tertio Regum inter cetera legitur ita: »Aedificans,«  inquit, Salomon, »Domino edificaui habitaculum tuum fortissimum, solium tuum sempiternum,« conuertitque rex faciem suam et benedixit omni Ecclesie Isrel. Omnis enim Ecclesia Isrel stabat. Et ait: »Benedictus Dominus Deus Isrel, qui locutus est ore suo ad Dauid patrem meum, et in manibus meis perfecit dicens: A die, qua eduxi populum meum Isrel de Aegypto, non elegi ciuitatem de uniuersis tribubus Isrel; ut edificaretur domus, et esset nomen meum ibi, sed elegi Dauid ut esset super populum meum Isrel, uoluitque Dauid pater meus edificare domum nomini Domini Dei Isrel, et ait Dominus ad Dauid patrem meum: Quod cogitasti in corde tuo edificare domum nomini meo, benefecisti, hoc ipsum mente tractans. uerumtamen tu non  edificabis domum, sed filius tuus qui egredietur de renibus tuis ipse edificabit domum nomini meo. Confirmauit Dominus sermonem suum quem locutus est, stetique pro Dauid patre meo, et sedi super thronum Isrel sicut locutus est Dominus. Et edificaui domum nomini Domini Dei Isrel, et constitui ibi locum arce, in qua fedus Domini est quod percussit cum patribus nostris, quando egressi sunt de terra Aegypti. Stetit autem Salomon ante altare Domini in conspectu Ecclesie Isrel et expandit manus suas in celum, et ait: Domine Deus Isrel, non est similis tui in celo desuper, et super terram deorsum, qui custodis pactum et misericordiam seruis tuis, qui ambulant coram te in toto corde suo, qui custodisti Dauid patri meo que locutus es eis; ore locutus es,  et manibus perfecisti, ut hec dies probat. Nunc igitur, Domine Deus Isrel, et conserua Dauid famulo tuo patri meo que locutus es ei, dicens: Non auferetur de te uir coram me, qui sedeat super thronum Isrel, ita tamen si custodierint filii tui uiam suam, ut ambulent coram me sicut ambulasti in conspectu meo. Et nunc, Domine Deus Isrel, firmentur uerba tua que locutus es Dauid seruo tuo patri meo. Ergone putandum est quod uere Deus habitet super terram? Si enim celum et celi celorum te capere non possunt, quanto magis domus hec quam edificaui! Sed respice ad orationem serui tui, et ad preces eius, Domine Deus meus. Audi, Domine, hymnum et orationem quam seruus tuus orat coram  te hodie, ut sicut oculi tui aperti sunt super domum hanc nocte et die, super domum, de qua dixisti: Erit nomen meum ibi, ut exaudias deprecationem serui tui, et populi tui Isrel, quodcunque orauerit in loco isto, et exaudias in loco habitaculi tui in celo, et cum exaudieris, propitius eris. Si peccauerit homo in proximum suum, et habuerit aliquod iuramentum quo teneatur astrictus, et uenerit propter iuramentum coram altari tuo in domum tuam, tu exaudies in celo, et facies, et iudicabis seruos tuos condemnans impium, et reddens uiam suam super caput eius, iustificansque iustum et retribuens ei secundum iustitiam suam. Si fugerit populus tuus super inimicos suos, , et agentes penitentiam, et confitentes nomini tuo uenerint,  et orauerint, et deprecati te fuerint in domo hac, exaudi in celo et dimitte peccatum populi tui Isrel, et reduces eos in terram, quam dedisti patribus eorum. Si clausum fuerit celum et non pluerit propter peccatum eorum, et orantes in loco isto, penitentiam egerint nomini tuo, et a peccatis suis conuersi fuerint propter afflictionem suam, exaudies eos in celo; et dimitte peccata seruorum tuorum et populi tui Isrel, et ostende eis uiam bonam, per quam ambulent, et da pluuiam super terram, quam dedisti populo tuo in possessionem. Fames si oborta fuerit in terra, aut pestilentia, aut corruptus er, aut erugo, locusta, rubigo: et afflixerit eum inimicus eius, portas obsidens, omnis plaga, uniuersa infirmitas, cunctaque deuoratio et imprecatio, que acciderit  264 omni homini de populo tuo Isrel; si quis agnouerit plagam cordis sui et expanderit manus suas in domo hac, tu exaudies in celo in loco habitationis tue et repropitiaberis et facies ut des unicuique secundum uias suas, sicut uideris cor eius , ut timeant te cunctis diebus quibus uiuunt super faciem terre quam dedisti patribus nostris. Insuper et alienigena, qui non est de populo tuo Isrel, cum uenerit de terra longinqua propter nomem tuum , cum uenerit ergo et orauerit in loco hoc, tu exaudies in celo, in firmamento habitaculi tui, et facies omnia pro quibus inuocauerit te alienigena, ut discant uniuersi  populi terrarum nomen tuum timere, sicut populus tuus Isrel, et probent, quia nomen tuum inuocatum est super domum hanc quam edificaui. Si egressus fuerit populus tuus ad bellum contra inimicos suos per uiam quocunque miseris eos, orabunt te contra uiam ciuitatis quam elegisti, et contra domum quam edificaui nomini tuo, et exaudies in celo orationem eorum, et preces eorum, et facies iudicium eorum. Quod si peccauerint tibi , et iratus tradideris eos inimicis suis et captiui ducti fuerint in terram inimicorum longe uel prope, et egerint penitentiam in corde suo, in loco captiuitatis, et conuersi deprecati fuerint te in captiuitate sua dicentes: Peccauimus, inique egimus,  impie gessimus; et reuersi fuerint ad te in uniuerso corde suo, et tota anima sua, in terra inimicorum suorum ad quam captiui ducti fuerant, et orauerint te contra uiam terre sue, quam dedisti patribus eorum, et ciuitatis quam elegisti, et templi quod edificaui nomini tuo, exaudies in celo, in firmamento solii tui, orationem et preces eorum, et facies iudicium eorum, et propitiaberis populo tuo qui peccauit tibi, et omnibus iniquitatibus eorum quibus preuaricati sunt in te, et dabis misericordiam coram eis qui eos captiuos habuerint, ut misereantur eis. Populus enim tuus est et hereditas tua, quos eduxisti de terra Aegypti, de medio fornacis ferree, ut sint oculi tui aperti ad deprecationem serui tui et populi tui Isrel, et exaudies eos in uniuersis pro  quibus inuocabunt te. Tu enim separasti eos tibi in hereditatem de uniuersis populis terre, sicut locutus es per Moysen, seruum tuum, quando eduxisti patres nostros de terra Aegypti, Domine Deus. Factum est autem, cum complesset Salomon, orans Dominum orationem et deprecationem hanc, surrexit de conspectu altaris Domini. Utrumque enim genu in terra fixerat, et manus expanderat ad celum. Stetit ergo et benedixit omni Ecclesie Isrel uoce magna dicens: Benedictus Dominus, qui dedit requiem populo suo Isrel, iuxta omnia que locutus est; non cecidit ne unus quidem sermo in omnibus que locutus est per Moysen seruum suum. Sit Dominus Deus nobiscum, sicut fuit cum patribus nostris, non derelinquens nos neque proiiciens, sed inclinet  corda nostra ad se, ut ambulemus in uniuersis uiis eius, et custodiamus mandata eius et ceremonias et iudicia quecunque mandauit patribus nostris, et sint sermones mei isti quibus deprecatus sum coram Domino appropinquantes Domino Deo nostro die ac nocte, ut faciat iudicium seruo suo et populo suo Isrel per singulos dies, ut sciant omnes populi terre, quia Dominus ipse est Deus, et non est alius absque eo. Sit quoque cor nostrum perfectum cum Domino Deo nostro, ut ambulemus in decretis eius, et custodiamus mandata eius sicut et hodie. Igitur rex et omnis Isrel cum eo immolabant uictimas coram Domino. Mactauitque hostias pacificas quas immolauit Domino, boum uigintiduo millia, ouium centum uiginti millia, et dedicauerunt templum Domino rex et  filii Isrel. In die illa sanctificauit rex medium atrii quod erat ante domum Domini. Fecit autem ibi holocaustum et sacrificium et adipem pacificorum, quia altare eneum quod erat coram Domino minus erat, et capere non poterat holocaustum et sacrificium et adipem pacificorum. Fecit autem Salomon in tempore illo festiuitatem celebrem, et omnis Isrel cum eo multitudo magna, ab introitu Emath usque ad riuum Aegypti, coram Domino Deo nostro septem diebus et septem diebus, id est quatuordecim diebus et in die octaua dimisit populos .« Iudei ergo loca, in quibus Domino sacrificabant, diuinis habebant supplicationibus consecrata, nec in aliis quam in Deo dicatis locis munera Domino offerebant. Si enim Iudei qui umbre legis  deseruiebant, hec faciebant, multo magis quibus ueritas patefacta est, et gratia et ueritas per Iesum Christum data est, templa Domino edificare, et, prout melius possumus, ornare, eaque diuinis precibus et sanctis unctionibus suis cum altaribus, et uasis, uestibus quoque et reliquis ad diuinum cultum explendum utensilibus deuote et solemniter sacrare, et non in aliis quam in Domino sacratis ab episcopis, et non a corepiscopis, qui sepe prohibiti sunt, nisi  summa exigente necessitate missas celebrare, nec sacrificia Domino offerre debemus. Et hoc si summa necessitas agere compulerit, non II domibus, quia in sacris canonibus sacrificia in domibus offerri prohibita sunt, sed in tabernaculis  diuinis precibus a pontificibus dicatis et in mensis Domino sacratis, et sacra unctione a pontificibus delibutis pro summa  necessitate, et non pro libito cuiusquam et pigritia agatur. Satius ergo est missam non cantare, aut non audire, quam in illis locis ubi fieri non oportet, nisi  pro summa contingat necessitate, quoniam necessitas non habet legem. Unde scriptum est: »uide ne offeras holocausta tua in omni loco quem uideris, sed in loco quem elegerit Dominus Deus tuus .« Et in Exodo legitur: »uos uidistis, quia de celo locutus sum uobis. Non facietis deos argenteos, nec deos aureos facietis uobis. Altare de terra facietis mihi, et offeretis super illud holocausta et pacifica uestra. Oues uestras et boues in omni loco,  in quo memoria fuerit nominis mei .« Et sicut non alii quam sacrati Domino sacerdotes debent missas cantare, nec sacrificia offerre, sic nec in aliis quam in prefatis Domino sacratis locis missas cantare, aut sacrificia offerre licebit. Si autem ut legitur in concilio Laodicensi, cap. 26, quod hi, qui non sunt ab episcopis ordinati, tam in ecclesiis, quam in domibus exorcizare non possunt; multo magis maioris gradus ministeria, nisi ab episcopis, qui ad eos gradus sunt sacrati, quibus fungi debent officia agi, uel sacrificia offerri licet. Quod autem  oblationes in domibus offerri non debent, in eodem concilio cap. 59, prohibitum habet ita: Non oportet in domibus oblationes celebrari ab episcopis et presbyteris;  solemnitates uero dedicationum ecclesiarum et sacerdotum per singulos annos sunt celebrande, ipso Domino exempla dante, qui ad festum dedicationis templi omnibus id faciendum dans formam, cum reliquis populis eamdem festiuitatem celebraturus uenit, sicut scriptum est: »Facta sunt encenia in Hierosolymis et hiems erat. Et ambulabat iehsu in templo, in porticu Salomonis .« Quod autem octo dierum sint encenia celebranda, in libro Regum peracta dedicatione templi reperies.

II. De ecclesiarum consecratione quoties dubitatur, et nec certa scriptura, nec certi testes existunt, a quibus consecratio sciatur, absque ulla dubitatione scitote eas esse consecrandas, nec talis trepidatio  faciat deteriorationem, quoniam non monstratur esse iteratum, quod nescitur factum. His, fratres, testimoniis Scripturarum apostolica auctoritate consultis uestris breuiter respondisse sufficiat. uobis tamen preuidendum est et omnibus predicandum ut illicita non agantur, et Domini precepta conseruentur et fideliter peragantur. Rogamus autem uos, fratres, ut dicta Apostoli replicemus: »Corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat, sed semper quod bonum est sectamini in inuicem, et in omnes. Semper gaudete, sine intermissione orate, in omnibus gratias agite. Hec est enim uoluntas Dei in Christo Iesu in omnibus uobis. Spiritum nolite  exstinguere; prophetias nolite spernere. Omnia autem probate, quod bonum est tenete. Ab omni specie mala abstinete uos. Ipse autem Deus pacis sanctificet uos per omnia, ut integer spiritus uester, et anima et corpus sine querela in aduentu Domini nostri Iesu Christi seruetur .« Data Kalendas Martii, Lampadio et Oreste Iu consulibus.



Epistola eiusdem exhortatoria ad Sabinam.

Singulare membrum Ecclesie tue religionis amplitudinem existere, et a nobis reuerendissime coli satis est omnibus manifestum; in ipso enim apice nobilitatis multo nobiliorem Ecclesie deuotionem impendis, et magis leta Christi agnitione preceptis eius obtemperas, et in fide potius exsultas quam tanti generis flore iactaris. Summa uirtus est uicisse  gloriam carnis, et magna est Christi gratia nobilitatem moribus superasse, domina filia merito illustris. Certa igitur existens, dilectissima, uite huius quecunque sunt spatia eternis diuinisque officiis illustrare contende, ut qui insignem te prestitit, reddat sibi per secula clariorem. Quapropter tuam hortamur dilectionem ut bonum quod cepisti semper impleri non differas, quia non laudatur initium sed finis. Sapientiam enim te hortamur diligere et scrutari, ut rationabiliter et sapienter disponas et iudices ea que tibi commissa sunt, dicente Domino per Prophetam: »Erudimini qui iudicatis terram .« Time ergo Dominum, et mandata eius serua, et dilige eum totis uisceribus, et proximum tuum sicut teipsum.  »Deus altissimus creauit sapientiam in Spiritu sancto, et uidit et dinumerauit eam, et mensus est, et effudit illam super omnia opera sua, et super omnem carnem secundum datum suum, et prebuit illam diligentibus se. Timor Domini gloria et gloriatio, et letitia, et corona exsultationis. Timor Domini delectabit cor, et dabit letitiam et gaudium in longitudinem dierum. Timenti Dominum bene erit in extremis, et in die defunctionis sue benedicetur. Dilectio Dei honorabilis sapientia; quibus autem apparuerit in uisu, diligunt eam in uisione et in agnitione magnalium suorum. Initium sapientie timor Domini, et cum fidelibus in uulua concreatus est, et cum electis feminis graditur, et cum iustis et fidelibus agnoscitur. Timor Domini  scientie religiositas. Religiositas custodiet et iustificabit cor, iucunditatem atque gaudium dabit. Timenti Dominum bene erit, et in diebus consummationis illius benedicetur. Plenitudo sapientie est timere Dominum, et plenitudo a fructibus illius. Omnem domum illius implebit a generationibus, et receptacula a thesauris illius. Corona sapientie timor Domini, replens pacem et salutis fructum. Et uidit, et dinumerauit eam. Utraque autem sunt dona Dei. Scientiam et intellectum prudentie Sapientia comparat, et gloriam timentium se exaltat. Radix sapientie est timere Dominum. Rami  enim illius longeui. In thesauris sapientie intellectus et scientie religiositas, exsecratio autem peccatoribus sapientia. Timor Domini expellit peccatum; nam qui sine timore est, non poterit iustificari: iracundia enim animositatis illius, subuersio illius est. Usque in tempus sustinebit patiens, et postea redditio iucunditatis. Bonus sensus usque ad tempus abscondet uerba illius, et labia multorum enarrabunt sensum illius. In thesauris sapientie significatio discipline; exsecratio autem peccatori cultura Dei. Fili, concupiscens sapientiam, serua iustitiam, et Deus prebebit illam tibi. Sapientia enim et disciplina timor Domini, et hoc quod beneplacitum est illi fides et mansuetudo, et adimplebit thesauros illius. Contumax non sis et incredibilis timori Domini,  et ne accesseris ad illum duplici corde. Ne fueris hypocrita in conspectu hominum, et non scandalizeris 265 in labiis tuis. Attende in illis ne forte cadas et ponas scandalum anime tue, et adducas inhonorationem tibi, et reuelet Deus absconsa tua . Pro fide et iustitia ac pro salute anime certa semper et pro adiutorio fratrum uiriliter age, ut a Domino recipias remunerationem. Scriptum est enim: »Fili, conserua tempus et deuita a malo. Pro anima tua non confundaris dicere uerum. Est enim confusio adducens peccatum, et est confusio adducens gratiam et gloriam. Ne accipias faciem aduersus faciem tuam, nec aduersus animam tuam mendacium. Non reuerearis proximum tuum in casu tuo, nec retineas uerbum in tempore salutis. Non  abscondas sapientiam tuam in decore eius. In lingua enim agnoscitur sapientia, et sensus, et scientia, et doctrina in uerbis ueritatis, et firmamentum in operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua, et ne subiicias te homini pro peccato. Noli resistere contra faciem potentis, nec coneris contra ictum fluminis. Pro iustitia agonizare pro anima tua, et usque ad mortem certa pro iustitia, et Deus expugnabit pro te inimicos tuos. Noli citatus esse in lingua tua, et inutilis et remissus in operibus tuis. Noli esse sicut leo in domo tua, euertens domesticos tuos, et opprimens subiectos tibi. Non sit manus tua porrecta ad accipiendum et ad dandum collecta .« His fulta Scripturarum auctoritatibus semper sta recta, et a uia ueritatis ne auertaris, ut gratiam Dei acquiras et honorem, hominum amicitia fruaris, tantoque tua uoluntas facilius ab amore huius seculi exeat, quanto et impellitur dum uocatur. Nam nos et presentes uos uidere cupimus et absentibus per epistolam saltem colloqui desideramus. Unde et optamus ut uos beatus Petrus apostolorum princeps ad sua limina feliciter perducat, quatenus in Omnipotentis gratia perfrui uestra presentia mereamur. Data XII Kalend. Nouem. Lampadio et Oreste Iu consulibus





INCIPIUNT DECRETA BONIFACII PAPAE



Epistola eiusdem ad Eulalium Alexandrinum episcopum, de reconciliatione Carthaginensis Ecclesie, directa.


BONIFACIUS episcopus EULALIO cepiscopo salutem.

Olim et ab initio tantam percepimus a beato Petro apostolorum principe fiduciam, ut habeamus auctoritatem uniuersali Ecclesie, auxiliante Domino, subuenire, et quidquid nociuum est auctoritate apostolica corrigere et emendare. Ad hoc enim diuine dispositionis prouisio gradus diuersos constituit esse distinctos, ut dum reuerentiam minores potioribus exhiberent, et potiores minoribus dilectionem impenderent, una concordie fieret ex diuersitate contexio, et recte officiorum generaretur  administratio singulorum, neque uniuersitas alia poterit ratione subsistere, nisi huiusmodi magnus eam differentie ordo seruaret. Quia uero creatura in una eademque equalitate gubernari uel uiuere non potest, celestium militiarum exempla nos instruunt, quia dum sint angeli, sint archangeli, liquet quia non equales sunt, sed in potestate et ordine, sicut nostis, differt alter ab altero. Si ergo inter hos qui sine peccato sunt constat ista esse distinctio, quis hominum abnuat se libenter dispositioni submittere? Hinc enim pax et caritas mutua se uice complectuntur, et manet firma concordia in alterna et Deo placita dilectionis sinceritate. Quia igitur unumquodque salubriter tunc completur officium, cum fuerit unus ad quem possit recurri prepositus,  uota nostra caritatem tuam latere nolumus, ne qui particeps fuit sollicitudinis, gaudiorum fructus reddatur extorris. Et ideo Carthaginensem Ecclesiam ad communionem nostram rediisse Domino propitiante tradentibus significamus alloquiis, et mandatorum que legatis nostris dedimus seriem in omnibus fuisse completam. De qua parte, ut ad dilectionem tuam plenius perfecte gaudium perueniret, libellum Eulalii fratris et consacerdotis nostri, Carthaginensis episcopi, et Iustini clementissimi principis Orientis sacrarum litterarum exemplaria pariter credidimus destinanda, iudicantes nichilominus per Orientis partes plurimos episcopos sic fecisse. Superest ut a nobis competentibus precibus  Diuinitas exorata concedat, quatenus de aliarum quoque Ecclesiarum redintegratione gratulemur. Ea uero que significare curauimus, in eorum sacerdotum qui fraternitati tue uicini sunt, curabis proferre notitiam, ut et ipsi de effectu tante rei gratias nobiscum celestis misericordie beneficiis referre non cessent. Aurelius enim perfecte Carthaginensis Ecclesie olim episcopus, cum collegis suis, instigante diabolo, superbire temporibus predecessorum  nostrorum Bonifacii atque Celestini contra Romanam Ecclesiam cepit; sed uidens se modo peccatis Aurelii Eulalius a Romane Ecclesie communione segregatum, humilians recognouit se, pacem et communionem Romane Ecclesie petens subscribendo una cum collegis suis damnauit apostolica auctoritate omnes scripturas que aduersus Romane Ecclesie priuilegia facte quoquo ingenio fuerint.





Exemplar precum eius et Iustini predicti principis.

»Prima salus est, recte fidei regulam custodire, et a constitutis Patrum nullatenus deuiare, et quia non potest Domini nostri Iesu Christi pretermitti sententia dicentis: »Tu es Petrus et super hanc petram edificabo Ecclesiam meam .«  Et hec que dicta sunt, rerum probantur effectibus, quia in sede apostolica extra maculam semper est catholica seruata religio. De qua spe et fide minime separari cupientes, et Patrum sequentes constituta, anathematizamus omnes qui contra sanctam Romanam et apostolicam Ecclesiam superbiendo suas erigunt ceruices, sequentes in omnibus apostolicam sedem et predicantes eius omnia constituta; et per omnia spero ut in una communione uobiscum, quam sedes apostolica predicat, esse merear, in quo est integra et uera Christiane religionis et perfecta soliditas, promittens sequestratos a communione Ecclesie catholice, id est non consentientes sedi apostolice, eorum nomina sacra inter non recitanda esse mysteria. Quod si in aliquo a professione  mea deuiare tentauero, his quos damnaui complicem mea sententia me esse profiteor, hanc autem professionem meam manu mea subscripsi, et Bonifacio sancto et uenerabili pape urbis Rome direxi, damnans et antecessores et successores meos, et omnes qui sancte Romane et apostolice Ecclesie priuilegia cassare nituntur.«

Hinc enim superne misericordie documentum perdocetur quoniam et mundani principes causas fidei cum reipublice ordinatione coniungunt, et ecclesiarum presules quod ad dispensationem suam pertinet officii memores exsequuntur. Talibus enim indigebat post discordie procellas religio Christiana rectoribus, qui, compressis prouida dispensatione turbinibus,  diu peregrinatam pacem depulsa tempestate reducerent, ut in futura post secula ad propositi sui exempla tendentes sibi ascribendum indubitanter ostenderent quidquid Domino placitum posteris pro sua imitatione fecissent. Benedicamus Dominum, fratres karissimi, nostris hoc diebus fuisse concessum, et totis orationum et curarum uiribus annitamur ut, que Dei opere bene cepta sunt, ipso adiuuante per omnia compleantur. Sperandum enim est  ut ad compagem corporis sui reliqua que adhuc diuisa sunt membra festinent, et a potioribus minora non discrepent. Ad quod cum me dilectio tua Christiane studio caritatis hortatur, debet quod inuitat sequi, et quod amandum suadet amplecti. Similem enim iam fidei curam gerentes per religiosam patientiam, per etiam premium de boni operis speramus effectu. Neque enim difficultatibus est cedendum. Non enim fatigatur asperis fides, nec ad celorum ardua per procliue tenditur; nec remunerationem citra laboris exercitium quis meretur. Unde ne facientes bona deficiamus specialiter admonemur, etiam teste Psalmista: »Beati qui custodiunt iudicium, et faciunt iustitiam in omni tempore ,« quia non initium laboris remunerationem  premii consueuit inuenire, sed terminus. Ergo studium sollicitudinis assumentes, quibus est una in communione societas et credulitas, quemadmodum de unitate sedis apostolice et Constantinopolitane Ecclesie pariter exsultamus in Domino, ita de reliquorum quoque sicut affectione admones, redintegratione letemur, et curemus premium, ut fidem integritatemque nostram immaculatam ab omni contagione seruemus. Nosti enim, frater carissime ac sanctissime, quia ecclesiastica seruant uincula concordiam que nos ab hereticorum tueatur insidiis, per quam etiam canonum custoditur  integritas. His in robore suo omni circumspectione seruatis remedia sperantibus conseruantur. Habet enim ecclesiasticarum ordo regularum, et ipsius forma iustitie, ut medicina rationabilis benigne et fideliter sperantibus non negetur, nec quisquam est ita ab humanitate discretus, quem non a rigore districtionis inclinet cauta simplicitas. Sed ut caute hoc ceterasque querelas aut errores alicuius eui ualeas expedire, dilectissime frater, personam meam te in hoc oportet induere, scientem in huiusmodi causis, sicut predictum est, quid cauendum sit, et ita omnia prouidendum, ut te non ambigas rationem dispensationis huius Deo esse reddendam: ita tamen ut eos qui uobis fuerunt communione sociati, uel per uos sedi apostolice uestra nobis scripta declarent,  quibus etiam et quam continentiam libellorum obtulerint inseratur. Sic quoque humilitatem debemus tenere in mente, ut inde ordinis nostri dignitatem seruemus in honore, quatenus in nobis, nec humilitas timenda, nec ratio sit superba. Omnipotens Deus, carissime, sua te protectione custodiat, atque ad celestis remunerationem patrie multiplici animarum fructu perducat. Deus te incolumen custodiat, reuerendissime frater. Amen. Data octauo Kalend. Octobris, ualentiniano II et Oreste Iu consulibus.





INCIPIUNT DECRETA IOANNIS PAPAE.


 Reuerendissimo fratri uALERIO episcopo IOANNES.

Scripta tue sanctitatis suscipiens plena ea fidei regula qua primum polles inueni, et Deo gratias retuli quod anima et corpore te bene uigere didici. Sane ea que significasti quosdam dicere quod non sit Filius equalis Patri, et quod in Euangelio scriptum sit: »Pater maior me est,« scias non recte intelligere tales fidei regulas, nec rectam fidem penes se habere. Paulus apostolus non secundum deitatis naturam Christum creatum insinuat, sed secundum humane nature substantiam eumdem creatum affirmat, ipso Ephesiis conscribente: »Renouamini, inquit, spiritu mentis uestre et induite nouum hominem qui secundum Deum creatus est in iustitia  et sanctitate ueritatis. « Et ad Hebreos: »In eo enim in quo passus est ille et tentatus, etiam potest his qui tentantur auxiliari. Unde sancte uocationis participes, considerate apostolum et pontificem confessionis nostre Iesum, fidelem existentem ei qui creauit eum .« Et ad Colossenses: »Nunc autem deponite et uos uniuersa: iram, indignationem, malitiam, blasphemiam; turpiaque ex ore uestro non procedant. Nolite mentiri inuicem, exspoliantes uos ueterem hominem  cum actibus suis, et induentes nouum cum eo qui renouatur in agnitione secundum imaginem eius qui creauit eum .« Nunquid is qui uniuersam creaturam, uisibilia et inuisibilia a propria potestatis uirtute procreauit ac fecit, seipsum antea uel postmodum, quod dicere nefas est, creauit uel facere potuit. Filius minor est Patre in assumpti hominis forma, equalis uero Patri est in deitatis nature substantia; eodem protestante: »Ego et Pater unum sumus 266 .« Et iterum: »Qui me uidet, uidet et Patrem .« Et iterum: »Qui odit me, odit et Patrem .« Et iterum: »Ut omnes honorificent Filium, sicut honorificauit Patrem .« Et iterum: »Ut sint in nobis unum, sicut et nos sumus unum .« Et iterum: »Tu in me et ego in eis .« Et iterum: »Omnia mea tua sunt .« Et iterum: »Ego in Patre, et Pater in me .« Et iterum: »Pater in me manens, facit opera hec .« Et Ioannes euangelista ait: »In principio erat uerbum et uerbum erat apud Deum, et Deus erat uerbum .« Et iterum ipse ad Parthos: »Tres sunt, inquit, qui testimonium perhibent in terra: aqua, sanguis et spiritus. Tres in nobis sunt, et tres qui testimonium perhibent in  celo, Pater, uerbum et Spiritus. Et hi tres unum sunt.« Nos itaque in natura deitatis, quia unum sunt Pater et Filius, nec Patrem credimus aliquo tempore precessisse, ne maior sit Filio, nec Filium postea natum esse, ut deitate Patris minoretur. Si equalis Patri Filius non est, cur ita de illo Ioannes euangelista testatus est: Propterea, inquit, persequebantur Iudei Iesum et querebant eum occidere, quia non solum soluebat Sabbatum, sed et Patrem suum dicebat Deum, equalem se faciens Deo. Et Paulus apostolus: »Hoc sentite in uobis, inquit, quod et in Christo Iesu. Qui cum in forma Dei esset constitutus, non rapinam arbitratus est esse se equalem Deo, sed semetipsum exinaniuit formam serui accipiens . Et in Salomone: »Qui  genuit me requieuit in tabernaculo meo .« Et Isaias: Sicut est ab initio, ita usque in  seculum, neque adiectus est ei, neque minuetur illi; ipse est enim dominus creature sue, qui nichil eguit ab aliquo. Et in psal LXXII: »Quid enim mihi est in celo, et ad te quid uolui super terram.« Hec omnia Filium non inferiorem natura demonstrant, sed equalitatem deitatis annuntiant, quoniam qui utraque locutus est, uerum dixit, quia ueritas mentiri non potuit. Taliter, frater carissime, semper age, ceterosque omnes agere mone, ut abolito hoc qui natus uidebatur errore, in laudem et gloriam Dei per totum mundum una fides sit et una eademque confessio, »ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris .« Data . . . Nonas  Augusti, Iustiniano et Athalarico Iu consulibus.





INCIPIT EPISTOLA AGAPITI PAPAE Ad Antemium Constantinopolitanum episcopum de duabus naturis in uno Christo.


 AGAPITUS ANTEMIO episcopo salutem.

Multo gaudio essem repletus, si te talem circa Ecclesie pacem et gloriosissimi imperatoris atque populi doctrinam reperissem, qualem te in primordio esse audiui. Sed nunc quia didicimus a reuerendissimis  fratribus te contra statuta Patrum imperatorem et reliquos populos docere, ita ut negata humane carnis atque anime ueritate tantum Dominum nostrum Iesum Christum unius asseras esse nature, tanquam uerbi deitas ipsa se in carnem animamque uerterit, et tanquam concipi ac nasci, nutriri et crescere, crucifigi ac mori, sepeliri ac resurgere, et ascendere in celum, sedere ad dexteram Patris, uenire ad iudicandos uiuos et mortuos, diuine tantum uoluntatis fuerit que nichil horum in se sine carnis recepit ueritate, que natura unita nature Patris natura est Spiritus sancti simulque impassibilis, simulque incommutabilis sempiterne Trinitatis indiuisa unitas, et unius uoluntatis equalitas, unde si aliquis male uoluntatis hoc, aut infidelis  quisque desciscit ne conuincatur deitatem passibilem sentire atque mortalem, et tamen uerbi incarnati, id est uerbi et carnis unam ausus fuerit pronunliare naturam, manifeste in apertam et ideo odibilem transit insaniam, qui mediatorem Dei et hominum Iesum Christum simulatorie credit omnia egisse, nec uerum in Christo corpus, sed phantasma eius corporis speciem oculis apparuisse cernentium. Que impietatis mendacia quoniam olim fides catholica detestatur, et talia assertionum sacrilegia concordibus per totum mundum beatorum Patrum dudum sunt damnata sententiis, non dubium est eam nos fidem predicare atque defendere quam sancti  apostoli docuerunt, et hactenus eorum suorumque successorum sequens, sancta hec Romana et apostolica Ecclesia doctrinam tenuit ac tenet, docuit et docet. Siquidem enim ita sunt obcecati, et a lumine ueritatis alieni, ut uerbi Dei a tempore incarnationis  denegent ueritatem, ostendant in quo sibi Christianum nomen usurpent, et cum Euangelio ueritatis qua ratione concordent, si per uirginis partum, aut caro sine deitate, aut deitas est orta sine carne. Sicut enim negari non potest  quod uerbum caro factum est et habitauit in nobis, ita negari non potest  quod Deus erat in Christo, mundum reconcilians sibi. Que autem reconciliatio esse posset qua humano generi repropitiaretur Deus, si hominis causam Mediator Dei et hominum non susciperet? Qua uero ratione ueritatem mediatoris implet, nisi qui in forma Dei equalis est Patri, in forma serui particeps esset et nostri, ut mortis uinculum unius preuaricatione contractum unius morte, qui solus  morti nichil debuit, solueretur? Effusio enim iusti sanguinis Christi tam fuit diues ad pretium, ut si uniuersitas captiuorum in redemptorem suum crederet, nullum diaboli uinculum retineret; quoniam sicut Apostolus ait: »Ubi abundauit peccatum, superabundauit et gratia .« Et cum sub peccati preiudicio nati potestatem acceperint ad iustitiam renascendi, ualidius factum est donum libertatis quam debitum seruitutis. Quam itaque sibi in huius sacramenti presidio spem relinquunt, qui in Saluatore nostro negant humani corporis ueritatem? Dicant quo sacrificio reconciliati, quo sanguine sunt redempti? »Quis est, ut Apostolus ait, qui tradidit  semetipsum pro nobis oblationem et hostiam Deo in odorem suauitatis;« aut quod unquam sacrificium fuit sacratius quam quod uerus et eternus Pontifex altari crucis per immolationem sue carnis imposuit? In conspectu Domini pretiosa mors iustorum fuit, nullius tamen insontis occisio redemptio fuit mundi. Acceperunt iusti, non dederunt coronas. De fortitudine fidelium exempla nata sunt patientie, non dona iustitie. Singulares quippe singulis mortes fuerunt, nec alterius quisquam debitum suo fine persoluit, cum filius hominis, unus solus Dominus noster iehsu Christus, qui uere agnus erat immaculatus, exstiterit. In quo omnes crucifixi, omnes mortui, omnes sepulti, omnes sunt etiam suscitati, de quibus ipse dicebat: »Cum exaltatus  fuero a terra, omnia traham ad meipsum ,« fides etenim iustificans impios et creans iustos ad humilitatis retracta participium, in illo acquirit salutem in quo solo homo se inuenit innocentem, liberum habens per gratiam Dei de eius potentia gloriari, qui contra hostem humani generis in carnis nostre humilitate congressus, his uictoriam suam tribuit in quorum corpore triumphauit. Licet ergo in uno Domino nostro Iesu Christo uero Dei atque hominis Filio, uerbi et carnis una persona sit, que inseparabiliter atque indiuise habeat actiones communes, intelligende tamen sunt ipsorum operum qualitates, et sic uere fidei contemplatione cernendum est, ad que prouehatur humilitas carnis, et ad que inclinetur altitudo deitatis; quid sit quod  caro sine uerbo non agit, et quid sit quod uerbum sine carne non efficit. Sine uerbi enim potentia nec conciperet uirgo nec pareret, et sine ueritate carnis obuoluta pannis infantia non iaceret. Sine uerbi potentia non adorarent magi puerum, stella indice  declaratum, sine ueritate carnis non iuberetur transferri in Aegyptum puer, et ab Herodis persecutione subduci. Sine uerbi potentia non diceret uox Patris missa de celo: »Hic est Filius meus dilectus in quo mihi bene complacui, ipsum audite ;« et sine ueritate carnis non protestaretur Ioannes: »Ecce Agnus Dei, ecce qui tollit peccata mundi .« Sine uerbi potentia reintegratio non fieret debilium et uiuificatio mortuorum; et sine ueritate carnis, nec cibus ieiuno, nec somnus esset necessarius fatigato. Postremo sine uerbi potentia non se Dominus Patri profiteretur equalem; et sine ueritate carnis non idem diceret Patre se esse minorem, cum catholica fides utrumque suscipiat, utrumque defendat, que secundum confessionem  beati Petri apostoli unum Christum Dei uiui Filium et hominem credit et uerum, Christus Deus noster uerus ita inter Deum et hominem mediator apparuit, ut in unitate persone copulans utramque naturam, et solita sublimaret insolitis, et insolita solitis temperaret. Quid igitur? Cum Christus sit Deus et homo, loquitur homo, et calumniaris Deo? Ille in se naturam commendat humanam, in illo audes deformare diuinam? Gemina ergo est substantia Christi, diuina scilicet, qua equalis est Patri, humana uero qua minor est Patre: utrumque autem simul non duo, sed unus Christus, ne sit quaternitas Deus. Sicut enim unus est homo in anima rationali et carne, sic unus est Christus Deus et homo, et per hoc Christus Deus anima rationalis et caro. Christum  in his omnibus, Christum in singulis confitemur. Deus te conuertat in bonum, frater, et recte fidei normam te in omnibus tenere et docere concedat. Amen. Data Kalen. Maii, Iustiniano quarto et Theodato Iu consulibus.





INCIPIUNT DECRETA SILuERII PAPAE



Epistola Amatoris episcopi ad eumdem.


Beatissimo SILuERIO AMATOR episcopus

A quibusdam, Pater dilectissime, illic a Patribus  aduentatibus audiuimus uos a sede sancti Petri iniuste pulsum exsilio destinatum. Quod nimis graue ferentes misimus parua munuscula, id est argenti libras XXX, ad uestram uestrorumque sustentationem, que petimus ut ita grato animo suscipiatis sicut grata mittuntur intentione. Precamur quoque ut per uestram epistolam nobis remendare non dedignemini qualiter circa uos sit actum uel modo agitur, ut certam rationem de uobis scire et fratribus ualeam nuntiare. Quid enim putas de nobis fieri, Pater summe, cum de summo pastore et uicario sancti Petri talia fiunt? uos tamen nolite multum tristari, sed confortamini semper in Domino, quoniam potens est diuinitas immense tempestatis incerta  bono serenitatis amouere. Ora pro nobis, beatissime papa.



Rescriptum eiusdem ad Amatorem episcopum.

 Dilectissimo atque amantissimo AMATORI episcopo, SILuERIUS.

O quam bona est caritas que absentia per imaginem presentia sibimetipsi exhibet per amorem. Diuisa tangit, confusa ordinat, inequalia sociat, imperfecta perficit. Quam recte predicator egregius uinculum perfectionis uocat, quia uirtutes quidem cetere perfectionem generant, sed tamen eas caritas ligat, ut ab amantis mente dissolui iam nequeant. Hac itaque uirtute, frater carissime, plenum te reperio dum non solum de me suscitando et uisitando curam habes, sed etiam bonis tuis me fulcire et sustentare non desinis. Quanta autem mala in me peracta sunt, nec enarrare, nec scribere  tibi per omnia possum. Ante omnia uero patricia infesta mihi erat, eo quod non restituebam Antemium dudum patriarcham Constantinopolitanum, quem sancte memorie Agapitus predecessor meus suis meritis damnauit. Urgente quoque eius iussione exierunt quidam falsi testes dicentes aduersum me crimina, quorum particeps non fui. 267 Sed dum multi in eadem accusatione persisterent, timuit Iulisarius patricius noster, et mandauit me ad se uenire pacifice pro quibusdam ecclesiasticis dispositionibus in palatium principis et ad primum et secundum uelum retinuit omnem clerum et populum qui mecum ueniebat, et nullum permisit introire, nisi me solum et uigilium diaconem meum. Me uero ui retento, et ante predictam patriciam deducto  miserunt in exsilium, in quo modo sustentor pane tribulationis et aqua angustie. Ego tamen propterea non dimisi nec dimitto officium meum, sed cum episcopis quos congregare potui, eos qui talia erga me egerunt anathematizaui; et una cum illis apostolica synodali auctoritate statui nullum unquam taliter decipiendum sicut deceptus sum, et si aliquis deinceps ullum unquam episcoporum ita deciperet, anathema maranatha fieret in conspectu Dei et sanctorum angelorum. Similiter sanctorum Patrum roborantes decreta statuimus, licet sepissime iam statutum fuerit, nec falsos, nec inimicos suspectos accusatores uel testes unquam super episcopos suscipi, eisque nocere nullatenus posse, quia falsam aut odiosam uocem aut funestam potius interdici quam  audiri sanctis Patribus placuit. Summopere, carissime, tales cauendi sunt, et auertendi atque reiiciendi, si nocentes apparuerint, quia non solum ecclesiastice, sed etiam seculi leges tales non suscipiunt, sed repellunt; unde scriptum est: »Os impiorum deuorat iniquitatem ;« et Dominus per prophetam loquitur dicens: »Cum sancto sanctus eris, et cum uiro innocente innocenter agis. Cum electo electus eris, et cum peruerso peruerteris ;« et Apostolus inquit: »Peruertunt mores bonos colloquia mala ;« idcirco, ut iam prelibatum est, mali semper cauendi, et bonis atque beneuolis est inherendum, ut periculum desidie, quantum possumus, deuitemus; et ne pestis hec latius diuulgetur, seueritate  qua possumus abscindamus, quoniam non temeritas interuenit presumptionis ubi est diligentia pietatis. Agat semper unusquisque uestrum hac informatione  apostolica fultus iuxta uires suas, et fraterna dilectione a sancta religione mores proprios conseruare et in communione alterutrum adiuuare, et in caritate permanere, et Dei uoluntati indesinenter studeant inherere, ut simul laudantes Dominum indefessas illi gratias semper agamus. uale in Christo semper, et predicta prout melius poteris, Domino ope ferente, adimplere, et reliquos fratres apostolica auctoritate informare studeto. Data IX Kalend. Decembris, Iustiniano u et Iulisano Iu consulibus.



Epistola Siluerii pape ad uigilium papam.

SILuERIUS episcopus uIGILIO.

Multis te transgressionibus irretitum sacerdotalis iamdudum nouit generalitas. Et quia cruciatus [cruentis] humano sanguine manibus decessoribus nostris  peruicacia tua subripiens leuiticis presumpseris excubare mysteriis, plerique nouerint fidelium. Nam quia contra iura canonica temporibus sancte memorie Bonifacii pape, ipso uiuente successor eius designari conabaris, nisi tibi amplissimi senatus obuiasset iustitia, tunc prouidentia pastorali auspicia tua pontificali auctoritate exsecranda iam debuerant detruncari. Sed dum paruum uulnus in te neglectum est, insanabile accreuit apostema, quod nisi ferro altius abscindatur, fomentorum sentire non potest medicinam: quippe qui nequissimi spiritus audacia, ambitionis frenesim concipiens, in illius apostolici medici cui animas ligandi soluendique collata et concessa potestas est, uersaris contumeliam, nouumque scelus in apostolica sede rursus nitaris inducere  et in more Simonis, cuius discipulum te ostendis operibus, data pecunia, * neque repulso qui fauente Domino tribus iam iugiter emensis temporibus ei presidio tempora mea nitaris inuadere. Habe ergo cum his qui tibi consentiunt pene damnationisque sententiam, sublatumque tibi nomen et munus ministerii sacerdotalis agnosce sancti Spiritus iudicio, et apostolica a nobis auctoritate damnatus. Sic enim decet fidem sanctorum Patrum in Ecclesia seruari catholica, ut quod habuit amittat, qui improbabili temeritate quod non accepit assumpserit. Data octauo Kalend. Iulii principii Basilii. Celius Siluerius papa urbis eterne huic decreto anathematis in uigilio peruasore facto, ad omnia statuta consensum prebens subscripsi pariter, et quatuor episcopi  subscripserunt, id est, Terrocinensis, Fundanus, Firmensis et Meterrensis. Data ista chartula per Anastasium subdiaconum.





INCIPIUNT DECRETA uIGILII PAPAE.


     1. De Priscillianistis qui ab esu carnium se subtrahunt.
    2. De trina mersione.
    3. De his qui ab Arianis iterum baptizantur.
     4. De ecclesiarum restauratione in fabricis uel dedicatione quid sit obseruandum.
    5. De Pasche festiuitate et precum ordine ac missarum solemniis.
     6. Quod in nomine Trinitatis debeat baptizari.
    7. Quod beati apostoli Petri Romane scilicet Ecclesie sedes sacerdotalis mater sit dignitatis, atque ecclesiastice magistra rationis.


CAP. I. Dilectissimo fratri EUTERO uIGILIUS.

Directas ad nos tue caritatis epistolas plenas catholice inquisitionis sollicitudine gratanter accipimus, benedicentes Dei nostri clementiam, quia tales extremis mundi partibus dignatur suis ouibus prouidere pastores, per quos et pascuis ualeant salutaribus abundare, et ab antiqui hostis rapacitate seruari, ut insidias nequeant eius subreptionis incurrere. Unde certum est quia promisse uos beatitudinis gratia subsequatur, quando a uobis celestium perfectio doctrinarum tanta uotiua suscitatione perquiritur.  Scriptum est enim: »Beati qui scrutantur testimonia eius, in toto corde exquirunt eum .« Hoc igitur, frater carissime, propositum tue consultationis tota mente tractantes, de te quoque prouenire contendimus, qui regulam catholice fidei iisdem studes tenere uestigiis quibus eam apostolica fide cognoscis esse fundatam. Et quamuis sonus eorum toto orbe diffusus et usque ad fines orbis terre uerba eorum distensa, dilectionis tue corda Christo probauerint esse fidelia; tamen si quid ex his in Ecclesia, que tue gubernationi Deo auxiliante commissa est, necdum plena luce claruerit, ad eumdem fontem de quo illa salutaris manarat lympha, recurritis, id est quod debita caritate sumus amplexi, quia fiducialiter de his, unde apud eos obseruantiam  esse dixistis ambiguam, nostra uoluistis responsione firmari. Quapropter dilectionem tuam in Domino salutantes de singulis quid iuxta catholicam disciplinam teneat apostolice sedis auctoritas, subiectis aliquibus etiam sanctarum capitulis regularum, te credimus instruendum. Ac primum his quos Priscilliane heresis indicasti uitiis inquinari sancta et conuenienti religioni catholice eos detestatione iudicas arguendos, qui ita se sub abstinentie simulate pretextu ab escis uidentur carnium submouere, ut hoc exsecrationis potius animo quam deuotionis probentur efficere: in qua re quia nefandissimis Manicheis esse consimiles approbantur, iuste Patrum uenerabilium constitutis ab hac superstitione sub anathematis sunt interminatione prohibiti, quando  aliquid ciborum contagione carnium creditur esse pollutum, quia de his omnibus que ad humanum uictum misericordia Dei contulit, nichil catholicis esse uideatur immundum. Sic enim Titum doctor gentium Paulus monet apostolus dicens: »Omnia munda mundis: coinquinatis autem et infidelibus nichil est mundum, sed polluta sunt eorum mens et conscientia. Deum confitentur se nosse, factis autem negant, abominabiles et increduli, et ad omne opus bonum reprobi .« Similiter et alio in loco ad Timotheum de huiusmodi cauendis erroribus predicauit dicens: »In nouissimis temporibus discedent quidam a fide, attendentes spiritibus erroris et doctrinis demoniorum; in hypocrisi loquentium mendacium,  et cauteriatam habentium suam conscientiam; prohibentes nubere, et abstinentes a cibis, quos Deus creauit ad percipiendum cum gratiarum actione fidelibus et his qui cognouerunt ueritatem, quia omnis creatura Dei bona est, et nichil reiiciendum quod cum gratiarum actione percipitur .« Hec igitur sequentia Patrum uenerabilium constituta, specialiter eos censuerunt esse damnandos, qui cum carnibus abstinerent, ea quoque credebant esse uitanda que carnibus fuisse uidebantur admista. Nam et ipse Dominus noster iehsu Christus ita premonuit dicens: »Non quod intrat in os coinquinat homines, sed que procedunt de ore, hec sunt que coinquinant hominem .« Quapropter nec abstinentiam Deo placitam reprobamus,  nec eos qui exsecrantur Domini creaturam recipimus in nostra societate.


De renascentium trina mersione

II. De baptismo quoque solemniter adimplendo, similiter quid apostolica, uel sanxerit uel conseruet auctoritas, in subiectis tua caritas euidenter agnoscet; illud autem nouelli esse iudicamus erroris, quod cum in fine psalmorum ab omnibus catholicis ex more dicatur: »Gloria Patri, et Filio, et Spiritui sancto,« aliqui sicut indicas, subducta syllaba coniunctiua, perfectum conantur minuere uocabulum Trinitatis, »gloria Patri, et Filio, et Spiritui sancto.« Quamuis ergo ipsa nos ratio euidenter edoceat, quia subducta una syllaba, personam Filii et Spiritus sancti unam quodammodo esse designant,  tamen ad errorem talium conuincendum sufficit, quod Dominus iehsu Christus designans in inuocatione Trinitatis credentium debere baptisma celebrari, dixit: »Ite, docete omnes gentes, baptizantes eos, in nomine Patris, et Filii, et Spiritus sancti .« Ergo cum non dixerit, In nomine Patris, et Filii, et Spiritus sancti, sed equalibus distinctionibus, Patrem et Filium et Spiritum sanctum iusserit nominari, constat illos omnino a Deo doctrina deuiare, qui aliquid huic uoluerint confessioni derogare. Qui si in errore permanserint, socii nobis esse non possunt.

III. De his etiam qui baptismatis gratia salutaris accepta, apud Arianos iterum baptizati, profunde uoraginis sunt morte demersi, quid per singulos ordines  uel etates antecessorum nostrorum decreta censuerunt, que multiplici sunt digesta ratione, et nostro scrinio releuata capitula his subiecta direximus, in quibus tamen illud speciali caritate etiam conuenit obseruari; ut quia pro peccatis plurimis in gentibus iniquitas ipsa surrexit in estimatione fraternitatis tue aliorumque pontificum per suas dieceses relinquatur, ut si qualitas et penitentis deuotio fuerit approbata, indulgentie quoque remedio sit uicina. Quorum tamen reconciliatio non per illam impositionem manus que per inuocationem sancti Spiritus operatur, sed per illam qua penitentie fructus acquiritur, et sancte communionis restitutio perficitur.

 Iu. De fabrica uero cuiuslibet ecclesie, si diruta fuerit, instauranda, et si in eo loco consecrationis solemnitas debeat iterari. In quo sanctuaria non fuerint, nichil iudicamus efficere, sed per eam minime aqua benedicta iactetur, quia consecrationem cuiuslibet ecclesie in qua Spiritus sancti ara non ponitur, celebritatem tantum scimus esse missarum, et ideo si qua sanctorum basilica a fundamentis etiam fuerit innouata, sine aliqua dubitatione cum in ea missarum fuerit celebrata solemnitas, totius sanctificatio consecrationis 268 implebitur. Si uero sanctuaria que habebat ablata sunt, rursus earum depositione et missarum solemnitate reuerentiam sanctificationis accipiet.


De Pasche solemnitate et precum ordine.

 u. Pascha uero futurum nos, si Deus uoluerit XI Kalendarum Maiarum die celebraturos esse cognoscite. Ordinem quoque precum in celebritate missarum nullo nos tempore, nulla festiuitate significamus habere diuisum, sed semper eodem tenore oblata Deo munera consecrare. Quoties uero paschalis, aut ascensionis Domini uel Pentecostes, et Epiphanie sanctorumque Dei fuerit agenda festiuitas, singula capitula diebus apta subiungimus, quibus commemorationem sancte solemnitatis, aut eorum faciamus, quorum natalitia celebramus, cetera uero ordine consueto persequimur. Quapropter et ipsius canonice precis textum direximus subter adiectum, quem Deo propitio ex apostolica traditione suscepimus; et ut caritas tua cognoscat  quibus locis aliqua festiuitatibus apta connectas, paschalis diei preces simul adiecimus. His igitur fraternitatis tue inquisitioni responsis, Dominum nostrum quantum possumus exoramus, ut omnibus catholice religionis Ecclesiis circa uniuersos quos fideles sibi efficit, gratie sue dona multiplicet, et ab omnibus insidiis spiritualis hostis atque carnalis cunctos populos suos redigere dignetur immunes. Significatur etiam beatorum apostolorum uel martyrum  sicut speramus sancto nos affectui tuo direxisse reliquias, presumentes fidem uestram eorum deinceps plenius esse meritis adiuuandam.

uI. Si quis episcopus aut presbyter iuxta preceptum Domini non baptizauerit in nomine Patris, et Filii, et Spiritus sancti, sed in una persona Trinitatis, aut duabus, aut in tribus patribus, aut in tribus filiis, aut tribus paracletis, proiiciatur de Ecclesia Dei.

uII. Nulli uel tenuiter sentienti, uel pleniter sapienti dubium est, quod Ecclesia Romana fundamentum et forma sit Ecclesiarum, a qua omnes ecclesias principium sumpsisse nemo recte credentium ignorat: quoniam licet omnium apostolorum par esset electio, beato tamen Petro concessum est,  ut ceteris preemineret, unde et Cephas uocatur, quia caput est et primus omnium apostolorum. Et quod in capite precessit, in membris sequi necesse est. Quamobrem sancta Romana Ecclesia eius merito Domini uoce consecrata, et sanctorum Patrum auctoritate roborata, primatum tenet omnium Ecclesiarum, ad quam tam summa episcoporum negotia et iudicia atque querele, quam et maiores ecclesiarum questiones, quasi ad caput semper referenda sunt. Nam et qui se scit aliis esse prepositum, non moleste ferat aliquem esse sibi prelatum. Ipsa namque Ecclesia que prima est ita reliquis ecclesiis uices suas credidit largiendas, ut in parte sint uocate sollicitudinis, non in plenitudine potestatis, unde omnium appellantium apostolicam sedem  episcoporum iudicia et cunctarum maiorum negotia causarum eidem sancte sedi reseruata esse liquet, presertim cum in his omnibus eius semper sit exspectandum consultum: cuius tramiti si quis obuiare tentauerit, sacerdotum causas se non sine honoris sui periculo apud eamdem sanctam sedem nouerit redditurum. Data Kalend. Martii, Wisiliano et Iohanne Iu consulibus.





INCIPIUNT DECRETA PELAGII PAPAE.



Epistola Pelagii pape ad uigilium.


PELAGIUS episcopus uIGILIO cepiscopo salutem.

Gaudeo fidei deuotione tue quod religiosum studium et diuinum officium dignanter impendis, et maxime quod fidei inimicos emularis apostolice sedis querens exempla. Didici sane tam per latorem tuarum quam et per litteras tuas quod sint quidam penes uos qui dicentes garriunt: Qualiter Pater et Filius unus potest esse Deus, cum preter Patrem alius non sit Deus, qui dicatur ingenitus atque inuisibilis? Hi sane si scirent donum Dei, et uere fidei regulas intelligerent, nequaquam talia mussitarent; sed quia non habentes munda corda que uidere  secreta Dei et intelligere mysteria ualeant diuina, et mundanda sunt prius corda eorum per penitentiam ut intelligere postmodum, et capere lumen ueritatis possint. Quibus tamen ad eorum ac multorum illuminationem corrigendo talium errorem apostolica auctoritate respondendum est ita: Quomodo uos Patrem et Filium unum profiteri non uultis? Eos etiam nos unum et uerum Deum a prophetis et apostolis ostendimus predicatum, a quibus etiam Spiritum credimus sanctum non esse discretum, Isaia propheta dicente: »Ego sum Deus, et non est alius preter me. Et per memetipsum iuro, quia exiuit ex ore meo ueritas, et sermo  meus non auertitur, quia mihi inclinabitur omne genu, et omnis lingua iurabit per Dominum dicens: Iustitia et gloria ad eum ueniet .« Et ut hoc in testimonio Patrem simul et Filium cognoscas fuisse, Paulum audi dicentem, »ut in nomine, inquit, Iesu omne genu flectatur celestium, terrestrium et infernorum. Et omnis lingua confiteatur, quia Dominus iehsu Christus in gloria est Dei Patris omnipotentis .« Quod si iste Filius minor est Patre suo, ergo minorata est gloria Patris in Filio. Et ubi est quod in Salomone Scriptura loquitur dicens: »Sicut etiam in conspectu eorum, inquit, magnificatus es in nobis, ita in conspectu nostro magnificaberis in illis, ut cognoscant te sicut et nos cognouimus, quoniam  non est Deus preter te, Domine .« Diligenter attende et agnosce Filium esse, qui magnificabitur in iudicio dum uenerit uiuos et mortuos iudicare. Item Isaias: Audite me, domus Iacob et residuum domus Isrel, qui egredimini ex utero meo, et erudimini a puero usque ad senectutem. Ab initio ego sum, et quousque senescatis ego sum. Ego uos feci, et ego sustineo. Ego remittam, et ego suscipiam, dicit Dominus. Et iterum: Ego sum Dominus Deus, et preter me non est alius Deus, annuntians nouissima priusquam fiant, et statim consummata sunt. Item alibi. Audi me, Iacob et Isrel, quem ego feci. Ego sum Dominus Deus tuus, et non est alius preter me. Item alibi: Ego sum Dominus Deus tuus, primus et ego nouissimus, et  in ea que superuentura sunt in nouissimo ego sum. Item alibi: Ego sum Deus qui te creaui, qui te adiui, et communiui dextera mea. Et unitatem Patris et Filii assignans loquitur dicens: Ego testis uester, dicit Dominus Deus, et puer meus tu quem ego elegi, ut sciatis et credatis quia ego sum, ante me non fuit alius Deus, et post me non erit. Unum, heretice, elige e duobus: aut fatere Patrem et Filium unum Deum; aut si solum Patrem Deum esse contendis, ergo tibi Dominus Deus iehsu Christus Dei Filius non erit Deus, quia scriptum est: »Ante me non fuit alius Deus, et post me non erit.« Si secundum te ita est, cur Apostolus talia predicat et eumdem Filium Deum super omnia benedictum insinuat? »Quorum patres, inquit, ex quibus Christus  secundum carnem, qui est super omnia Deus benedictus in secula .« Item Isaias dicit: Dominus Deus Isrel, qui liberabit eum Aegypto. Ego sum primus et ego post hec, et preter me non est Deus sicut ego sum qui stet, et uocet et preparet mihi ex quo hominem feci in seculum. Item ibi: Iste est Deus et nesciebamus, Deus, et non est alius deus preter te. Tu enim es Deus et nesciebamus, Deus Isrel saluator unus Deus. Non sunt Pater et Filius dii, quia est Deus in quo esse dicitur Deus; preter alium Deum non esse propheta sepenumero protestatur. Et Ieremias: »Hic Deus noster, ait, et non applicabitur alter ad eum, qui inuenit omnem scientie uiam, et dedit eam Iacob puero suo et  Isrel dilecto suo. Post hec in terris uisus est, et inter homines conuersatus est .« Et in Salomone: »Miserere nobis, Deus omnium, et ostende nobis lumen miserationis, et immitte timorem tuum super gentes que non exquisierunt te, ut cognoscant quia non est alius Deus, nisi tu .« Item ibi: »Domine Deus Isrel, non est tibi similis in celo sursum, neque in terra deorsum .« Et in psalmo XuII: »Quoniam quis deus preter Dominum, aut quis deus preter Deum nostrum?« Et in Genesi: »Et pluit Dominus a Domino ignem et sulphur super Sodomam et Gomorrham, et euertit ciuitates illas .« Si solus Pater Deus est, quis pluit ignem et sulphur a Domino, uel supradictas ciuitates  euertit? Queso, responde. Et Deuteronomium: Dominus solus deducebat eos, et non fuit cum illis deus alienus. Et Paulus apostolus: »Unus Deus qui iustificat circumcisionem ex fide et preputium per fidem .« Et ad Corinthios: »Deus erat in Christo mundum reconcilians sibi .« Et iterum: »Non est Deus, nisi unus.« Et ad Galatas: »Mediator autem unius non est, Deus autem unus est .« Et unitatem Patris et Filii et Spiritus sancti demonstrans, Ephesiis scribens, ita confirmat: »Sufferentes inuicem in caritate solliciti seruare unitatem spiritus in uinculo pacis, unum corpus et unus spiritus, sicut uocati estis in una spe uocationis uestre, unus Dominus, una fides, unum baptisma, unus Deus  .« Si enim predicti heretici unitatem fidei uoluerint simplici corde recipere, ex hoc iam testimonio in uno spiritu possunt simul Patris et Filii unitatem condiscere. Patrem igitur ut ipsi se dicunt inuenisse in diuinis litteris ingenitum proprie positum nec legere possunt penitus, nec probare: sed quia idipsum fides exigit Christiana absque ulla dubitatione ingenitus creditur, qui tamen secundum seriem Scripturarum in Filio a se genito uisus esse monstratur. Apostolus uero Paulus missionem Filii Dei in Spiritu sancto longe ante conspiciens, Romane Ecclesie scribens hec testatus est dicens: »Quod enim impossibile erat legi, in quo infirmabatur per carnem, Deus Filium suum misit in similitudinem carnis peccati, et de  peccato damnauit peccatum in carne, ut iustitia legis impleretur .« Cernisne quoniam Filius non secundum deitatem a Patre missus est, sed secundum carnem, quam clementer et pie pro nobis assumere non dedignatus est. Nam quod semetipsum exinanita maiestatis sue potentia, idem se Filius miserit, Apostolus contestatur dicens: »Semetipsum exinaniuit formam serui accipiens, humiliauit semetipsum factus obediens usque ad mortem, mortem autem crucis .« Et Isaias: Non legatus, neque angelus, sed ipse Dominus ueniet, et saluabit eos. Item ibi: Palam apparui non querentibus me. Et in Ieremia: Dereliqui domum meam, dimisi hereditatem meam, et  ueni, et factus sum illis in opprobrium. Et in Michea: Ecce Dominus ueniet, et commouebuntur montes sub eo. Et in Zacaria: Gaude et exsulta, filia Sion, quia ecce ego uenio, et commorabor in medio tui, dicit Dominus. Et Apostolus ad Timotheum: »Fidelis sermo et omni acceptione dignus, quia iehsu Christus uenit in hunc mundum peccatores saluos facere .« Et Malachias: »Ecce subito ueniet in templo suo Dominus, quem uos queritis, et angelus testamenti, quem uos uultis .« Et in Euangelio: Non ueni uocare iustos, sed peccatores in penitentia. Iterum ibi: »Quid nobis et quid tibi, Iesu Fili Dei, uenisti ante tempus perdere nos? « Item ibi: »uenit filius hominis querere et saluum facere quod perierat .« Item ibi: Ego ueni  ut uitam habeant, et ut abundantius habeant. Item ibi: »Nemo ascendit in celum nisi qui descendit de celo, filius hominis qui est in celo .« Nunquid in his tantis ac talibus testimoniis, quibus se Filius Dei a semetipso uenisse testatus est, poteris dicere ab alio et non a semetipso uenisse. Dum manifestum est eum qui carnem nostram dignanter assumpsit uoluntarie et non ab alio missus aduenerit. Nam qui in Patre manens,  ubique potentia sua consistit, ubi a Patre mitteretur omnino non habuit. Scimus enim quoniam nulla pars celorum ac terre a conspectu Patris excipitur, ubi secundum eos a Patre Filius mitteretur. 269 Interim uero det operam, quantum fieri potest, tua dilectio, ut omnibus Ecclesie filiis innotescat, quid contra impium sensum secundum Euangelicam doctrinam et apostolicam predicemus, quia licet plene que semper fuisset atque esset catholicorum sententia scripserimus, tamen nunc quoque ad confirmandas omnium mentes non parum exhortationis addimus. Memor enim sum me sub illius nomine Ecclesie presidere, cuius a Domino Iesu Christo est glorificata confessio, et cuius fides omnes quidem hereses destruit, sed maxime impietatem  presentis erroris expugnat; et intelligo aliter mihi non licere, quam ut omnes conatus meos ei cause in qua uniuersalis Ecclesie salus infestatur, impendam. Ne autem alicuius negligentie occasione scripta nostra ad uos non potuerint peruenire, et exemplaria eorum nunc mittenda credimus, ut nullomodo fidei quam defendimus predicatio uestre doctrine notitie subtrahatur Data u Non. Maii, Ioanne Narsete Iu consulibus.





INCIPIUNT DECRETA IOANNIS PAPAE.


 IOANNES episcopus, uniuersis episcopis per Germanie et Gallie prouincias constitutis, in Domino salutem. Optaueram siquidem, karissimi, pro nostri caritate collegii omnes Domini sacerdotes in una deuotione persistere, nec quemquam, prohibita gratia, aut fauore sacerdotum sectari, aut a uia recta discedere; et quanquam credamus dilectionem uestram ad omne opus bonum esse paratam, ut tamen efficacior fiat, congruum nobis uisum est, litteris sedis apostolice, ut antecessorum quoque nostrorum uestigia imitemur, uos monere precepta diuina et apostolice sedis instituta uiriliter peragere, et prohibita non tangere, sed cauere; nec cuiquam liceat unquam doctrinam Patrum deserere, et sacerdotali honore gaudere. Perlatum est ad sedem apostolicam  emersisse, et denuo reuiuiscere prohibitum, et funditus exstirpandum, tam a sancto Damaso quam a sancto Leone, uiris apostolicis atque ab uniuersis synodali auctoritate episcopis reprehensibilem atque oppido insolitum usum, eo quod quidam corepiscopi, qui et a predictorum antecessorum sanctorum apostolicorum Patribus et uiris apostolicis, et ab ipsis siue a nobis sunt prohibiti, sicut eorum hactenus testantur decreta ultra modum suum progredientes, donum sancti Spiritus per impositionem manuum tradant, et alia que solum pontificibus debentur contra fas peragant; presertim cum ex septuaginta discipulis quorum speciem in Ecclesia gerunt legatur  nullus donum Spiritus sancti per manus impositionem tradidisse. Quod autem solis apostolis eorumque successoribus proprii sit officii tradere Spiritum sanctum, liber Actuum apostolorum docet. In concilio uero Cesariensi ita de corepiscopis habetur scriptum: Corepiscopi quoque ad exemplum et formam septuaginta uidentur esse, ut comministri autem propter studium quod erga pauperes exhibent honorentur. Si enim meliores sanctioresque sanctis apostolis esse putatis, facite que illi non fecerunt, et superextollite uos illis. Si enim eiusdem ordinis estis et equiparare uos uultis illis, nolite agere que illi non egerunt, sed imitamini, prout melius potestis, exempla et uestigia eorum: illis autem precipiente Domino, illisque denuntiante, ut illi et successores  eorum tantummodo per manus impositionem traderent Spiritum sanctum, et nullum unquam ex septuaginta scientes eis illicitum fore, quorum typum  corepiscopi, antequam prohibiti essent, in Ecclesia gerebant, tradere per manus impositionem Spiritum sanctum permiserunt, dantes successoribus eorum exemplum, ne unquam talia presumerent. Unde in Actibus apostolorum scriptum est: »Cum audissent apostoli, qui erant Hierosolymis, quia recepit Samaria uerbum Dei, miserunt ad eos Petrum et Ioannem. Qui cum uenissent orauerunt pro ipsis, ut acciperent Spiritum sanctum. Necdum enim in quemquam illorum uenerat, sed baptizat  tantum in nomine Domini Iesu. Tunc imponebant manus super illos, et accipiebant Spiritum sanctum .« Non ergo, ut iam dictum est, aliquem ex septuaginta, licet pauci essent apostoli ad hoc opus perficiendum, direxerunt, sed Petrum et Ioannem apostolos per manus impositionem tradere Spiritum sanctum miserunt, quorum uicem episcopi in Ecclesia gerunt, et non corepiscopi, qui septuaginta discipulorum formam ante prohibitionem eorum gerebant. Quod illi non fecerunt uos facere nolite, ne dissimiles eis, et indigni eorum successione et ministerio esse uideamini, quia ut ait Dominus in Euangelio: »Qui non est mecum aduersum me est, et qui non colligit mecum dispergit .« Sic autem Petrus, princeps apostolorum, adiutores  sibi asciuit Linum et Cletum, non tamen potestate pontificii, aut ligandi uel soluendi eis normam tradidit, sed successori suo sancto Clementi qui sedem apostolicam post eum, et potestatem pontificalem, tradente sibi beato Petro, tenere promeruit. Linus uero et Cletus ministrabant exteriora, princeps autem apostolorum, Petrus uerbo et orationi insistebat, et que non incongrue ad traditionem Spiritus sancti per manus impositionem pertinent. Unde et in Actibus apostolorum scriptum habetur. »Non est equum nos relinquere uerbum Dei et ministrare mensis .« Quapropter septuaginta electi sunt discipuli qui exteriora peragerent, ipsi uero apostoli uerbo et orationi insisterent, inde et in Euangelio secundum Lucam scriptum est ita: »Posthec  autem designauit Dominus et alios septuaginta duos, et misit illos binos ante faciem suam in omnem ciuitatem et locum quo erat ipse uenturus. Et dicebat illis: Messis quidem multa, operarii autem pauci. Rogate ergo dominum messis, ut mittat operarios in messem suam. Ecce ego mitto uos sicut agnos inter lupos. Nolite portare sacculum, neque peram, neque calciamenta, et neminem per uiam salutaueritis. In quamcunque domum intraueritis, primum dicite: Pax huic domui. Et si ibi fuerit filius pacis, requiescet super illum pax uestra. Sin autem ad uos reuertetur. In eadem autem domo manete edentes et bibentes que apud illos sunt, dignus est enim operarius mercede sua. Nolite transire de domo in domum. Et in quamcunque ciuitatem intraueritis, et  susceperint uos, manducate que apponuntur uobis, et curate infirmos qui in illa sunt, et dicite illis: Appropinquabit in uos regnum Dei. In quamcunque ciuitatem intraueritis, et non receperint uos, exeuntes in plateis eius dicite: Etiam puluerem qui adhesit nobis de ciuitate uestra extergimus in uos; tamen hec scitote: Quia appropinquabit regnum Dei. Dico uobis quia Sodomis in illa die remissius erit quam illi ciuitati .« Et in Mattheo euangelista scriptum est: »Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete autem ab hominibus, tradent enim uos in conciliis, et in Synagogis suis flagellabunt uos, et  ante reges et presides ducemini propter me in testimoninm illis et gentibus. Cum autem tradent uos, nolite cogitare quomodo, aut quid loquamini, dabitur enim in illa hora quid loquamini; non enim uos estis qui loquimini, sed Spiritus Patris uestri qui loquitur in uobis. Tradet autem frater fratrem in mortem, et pater filium, et exsurgent filii in parentes et morte eos afficient, et eritis odio omnibus propter nomen meum. Qui autem perseuerauerit usque in finem, hic saluus erit .« Linum namque et Cletum nichil legitur unquam ex pontificali ministerio egisse potestatiue, sed quantum eis a beato Petro precipiebatur, tantum solummodo agebant. Nam et in canone legitur Niceno: Episcopum namque conuenit maxime quidem ab omnibus qui  sunt in prouincia episcopis ordinari. Si autem hoc difficile fuerit, aut propter instantem necessitatem, aut propter itineris longitudinem, a tribus tamen omnimodis in idipsum conuenientibus, et absentibus quoque pari modo decernentibus, et per scripta consentientibus tunc ordinatio celebretur, firmitas autem eorum qui geruntur per unamquamque prouinciam metropolitano tribuatur episcopo. Omnia quoque maxima concilia affirmant eum non esse episcopum, qui minus quam a Patribus episcopis auctoritate etiam metropolitani fuerit factus episcopus; ideoque illos quos corepiscopos uocatis, quia ab uno ut audiuimus fiunt episcopo episcopos non esse, nec aliquid de pontificali priuilegio agere debere perspicuum est, quoniam si nomen non habent, quomodo  officium possunt habere? Si ergo episcopi non sunt, et presbyteri quorum uicem gerunt, quia ad exemplum et formam septuaginta olim fiebant esse despiciunt, quid erunt? Profecto quod ratione caret, aut nichil, aut parum prouectum est. Si quis de his amplius, et quod fieri non debet uoluerit scire, legat predictorum apostolicorum decreta, et ibi reperiet. De quibus aliqua et hic inserere dignum duximus. Si Domini desideramus esse discipuli ipsius imitemur uestigia, ut de nobis dicatur: »Ego sum pastor bonus et agnosco oues meas, et uoco eas nominatim, et cognoscunt me mee ,« etc. Et iterum monente Dominice uocis imperio, quo beatissimus apostolus Petrus trina repetitione mystice sanctionis imbuitur, ut Christi oues qui Christum  amat, diligenter et cum magna cura pascat, quoniam ipsius sancte sedis, cui per abundantiam diuine gratie presumus, ipsius amore et reuerentia cohortamur, ut tante superstitionis que nullius  fulcitur auctoritate, periculum, quantum possumus, declinemus, ne beati magistri nostri Petri, summi apostoli dilectio, qua se amatorem Dei esse testatus est, uana inueniatur in nobis; quoniam omnis negligenter pascens, toties commendatum sibi Dominicum gregem, conuincitur summum non amare Pastorem, nec eius uelle se discipulum fieri, cuius exempla negligit imitari. Nam gratia prorsus maior acquiritur, si de commissis ouibus lucrum offerat Deo sollicitudo pastoris. Nam  et beatum Iacob, qui pro uxoribus diu seruierat dixisse meminimus: »uiginti annis fui tecum, oues tue et capre steriles non fuerunt, arietes gregis tui non comedi, nec captum a bestia ostenditur; ego damnum omne reddebam, et quidquid furto perierat a me exigebas. Die noctuque estu urebar et gelu, fugiebat somnus ab oculis meis .« Si igitur laborat et uigilat qui pascit oues Laban, quanto labore quantisque uigiliis debet intendere qui pascit oues Dei? Sed in his omnibus ipse nos instruat, qui pro suis dedit ouibus animam, et adiuuet nos, ut de his, qui nobis commissi sunt, fructum multiplicem, et mensuram supereffluentem ad eterna gaudia reportare concedat, tantusque nos beati Petri, apostolorum principis, amor accendat, ut in  ouili ipsius, cui omnes creature sunt tradite, omnes taliter errantes, et illicita atque prohibita presumentes, sanctis uestris studiis summo redintegrare cum desiderio festinetis, qualiter anime, pretioso Christi sanguine redempte eorum non depereant deceptione. Restat etiam quod per ostium hi nequaquam subintrarunt, quia non habebant ostium per quod ingrederentur, quia, ut dictum est, si nec episcopi sunt, et plusquam presbyteri esse ambiunt, per quod ostium intrabunt, cum hi tamen ordines in Ecclesia legantur, nec amplius ad pastorale officium aliquod patet ostium per quod pastor intret? Audite, fratres, non me, sed ipsam dicentem ueritatem: »Qui non intrat per ostium in ouile ouium, sed ascendit aliunde, ille fur est et latro ,« etc.  Cum etiam egregius predicator dicat: »Fundamentum aliud nemo potest ponere preter quod positum est .« Cum predicta duo  fundamenta in Ecclesia tantummodo inueniuntur posita, quidquid amplius positum in his inueniatur, stare nullatenus poterit. Et ideo, cum omnibus suis fundamentis et actionibus atque radicibus ut euellatur, necesse est. Ita ut amplius pullulare, nec germinare ualeat. Non ergo generet et non faciat uobis, fratres, toties repetita locutio fastidium; et quia summa necessitas est sepius prohiberi, quod toties illicite usurpatur, et quoniam ueritas sepius exagitata magis splendescit in lucem, et quod toties repetendo admonetur minus usurpatur. Super his enim multa iam ab antecessoribus nostris dicta sunt, a quibus ipsi sicut nunc a nobis, ita olim ab ipsis damnati et prohibiti sunt. Ideo sepius repetentes omnes monemus, ut uitentur huiusmodi et a talibus  se 270 abstineant, qui noluerint, una cum eis a sacerdotali ministerio, ut rebelles, fieri alieni. Quod ita demum probare poterimus, si tales exstirpare, et non eis fauere decertaueritis, et ita postmodum de tali re querela cessabit, quia contumelie studio fit quidquid interdictum toties usurpatur. Omnia hec decretalia, et cunctorum decessorum nostrorum constituta, que de ecclesiasticis ordinibus et canonum promulgata sunt disciplinis, ita uobis et omnibus episcopis ac cunctis generaliter sacerdotibus custodiri debere mandamus, ut si quis in illa commiserit, ueniam sibi deinceps nouerit denegari: quoniam occurreret ueritas, si falsitas displiceret. Et merito nos qui summa Ecclesie tenere debemus gubernacula, causa respicit, si silentio faueamus errori.  Data XIu Kal. Augusti, Iustiniano uI et Narsete Iu cc. consulibus.





INCIPIUNT DECRETA BENEDICTI PAPAE.


 Reuerendissimo fratri episcopo DAuID, BENEDICTUS salutem in Domino.

Respondere litteris uestris plenius cogitaui, sed, cum hoc meditarer, tantus me dolor tetigit, ut magis flere quam aliquid dicere delectatus sim. Sed ne funditus remaneret, pauca uobis rescribere curaui, ad potiora uos tempora congrue inuitans. Quod autem  littere tue testes sunt quosdam intra prouinciam Beticam esse, qui dicerent neminem ueraciter posse probare Trinitatem unitatem fieri; cum neque tres unum, neque unum in tribus posse quemquam proprie approbari: quas ob causas, dilectissime fili, consulta ibi apostolice sedis misimus, ut aut eos ad rectam fidem conuerti facias, aut ab Ecclesia, antequam pestis hec latius diuulgetur, repellas. His, frater, Scripturarum testimoniis unitatem Trinitatis agnosce, et desine Arianorum prauitatem sequi, ut ab eadem possis peccatorum indulgentia promereri, Isaia propheta dicente: »uidi Dominum sabaoth sedentem super thronum excelsum, et Seraphim stabant  in circuitu eius, sex ale uni, et sex ale alteri; duabus uelabant faciem, duabus autem uelabant pedes; et duabus uolabant et clamabant ad alterutrum, dicentes: Sanctus, sanctus, sanctus Dominus Deus Sabaoth .« Si trinitas non est, quare tertio »sanctus« dixerunt? Et si unitas non est, quare sub trina repetitione unum Deum ac Dominum  intimarunt? Si trinitas non est, cur in Geneseos dicitur: »Dixit Deus, fecit Deus, et benedixit Deus .« Si uero unitas non est, quare tertio dixit: »Deus,« et non tertio »deos« plurali numero commendauit? Et si trinitas non est, quare in Exodo dictum est tertio »: Domine, Domine, Domine, miserator et misericors .« Si unitas non est, quare dum tertio diceret Domine, postea »miserator« singulariter dicit, et non miseratores, ut plures ostenderet, intimauit? Si trinitas non est, cur Abraham ad ilicem Membre sedens, tribusque occurrens, uni »Domine«  dixit, et non ut uiderat tribus salutationis obsequium  reddit? Si unitas non est, quare cum Moysi »Deus Abraham, et Deus Isaac, et Deus Iacob,« tertio diceret, unitatem ostendens, »hoc mihi nomen est « dixit: Nonne hec sunt que nostra nomina designauit? Si trinitas non est, quare Dauid tertio dixit: »Benedicat nos Deus, Deus noster, benedicat nos Deus .« Si unitas non est, quare cum »Deus« tertio nominasset, »benedicat« et non benedicant adiunxit? Si trinitas non est, cur Isaias denuo dixit: »Domine, Deus sabaoth, Deus Isrel, qui sedes super Cherubim?«  Si unitas non est, quare qui »sedes« dixit, et non qui sedetis adiunxit? Si trinitas non est, quare in Regnorum libro dicitur: »Domine, Deus omnipotens, Deus Isrel, sermones tui fideles sunt?«  Si unitas non est, quare »tui« dicitur, et non uestri potius intimatur? Si trinitas non est, cur in psalmo quinquagesimo octauo cantatur: »Domine uirtutum, Deus Isrel, intende ad uisitandas omnes gentes?« Si unitas non est, quare »intende« posuit et non intendite, ut predicatus est, intimauit? Si trinitas non est, quare in Apocalypsi tertio dixit: »Sanctus, sanctus, sanctus Dominus, Deus omnipotens, qui est et qui erat?«  Si unitas non est, quare non qui sunt pluraliter, sed qui »erat« designauit? Si trinitas non est, quare in Deuteronomio dictum est: »Dominus Deus tuus, Deus misericors est, et audiet uocem tuam .« Si unitas non est, quare »audiet« posuit, et non audient intimauit? Si trinitas non est,  quare in Iesu Naue dicitur libro: »Dominus Deus deorum est .« Si unitas non est, quare »est« dixit, et non sunt, more locutionis, induxit? Si trinitas non est, quare Elias hortando: »Domine, Domine, Domine, Deus Isrel, ostende quia tu es Deus meus ,« dixit? Si unitas non est, quare »ostende« et non ostendite posuit? Si trinitas non est, cur Mardocheus orando: »Domine, Deus omnipotens, omnia in potestate tua sunt « dixit? Si unitas non est, quare in »tua« posuit, et non in uestra signauit? Si trinitas non est, cur etiam Iudith orando dixit: »Domine, Domine, Deus omnium uirtutum, respice in orationem meam?«  Si unitas non est, quare »respice« posuit, et non respicite designauit?  Si trinitas non est, quare in Ieremia dicitur: »Dominus Deus uester Deus uerax est?«  Si unitas non est, quare in Apocalypsi scriptum est: »Dominus, Deus, et Spiritus prophetarum misit angelum suum ostendere seruis suis que oportet fieri cito?«  Si unitas non est, quare cum Patrem et Filium et Spiritum sanctum nominasset, »misit« Dominus dixit, et non miserunt, sub pretextu trium personarum et nomen introduxit? Si trinitas non est, quare in Deuteronomio dicitur: »Dominus Deus uester, hic est Deus?«  Si unitas non est, quare »hic est« dixit, et non hi sunt plurali numero designauit? Si trinitas non est, quare in eodem dicitur libro: »Dominus Deus tuus,  Deus magnus et potens est?«  Si unitas non est, quare »magnus et potens« non pluraliter nominatur? Si trinitas non est, cur Tobias filium suum cum in Rages ciuitatem cum Raphele angelo mitteret, benedicens eos, ita dixisse docetur: »Deus Abraham, et Deus Isaac, et Deus Iacob, ipse impleat benedictionem suam in uobis?«  Si unitas non est, quare »ipse impleat« dixit, et non ipsi impleant intimauit? Postremo si trinitas non est, quare Dominus discipulos suos in nomine Patris, et Filii, et Spiritus sancti uniuersas gentes posuit baptizare?  Si unitas non est, quare »in nomine« dixit, et non in nominibus precipiendo perdocuit? Si trinitas non est, quare apostolus Paulus ait: »Ex ipso et per ipsum et in ipso  sunt omnia? « Si unitas non est, quare »ex ipso« posuit, et non ex ipsis astruxit? Si enim certo certius uolueris unitatem Trinitatis agnoscere a sepedicto doctore gentium apostolo, poteris uniuersa condiscere, et sequi catholicam fidem et Arianorum prauitatem respuere; gratia Domini nostri Iesu Christi, inquit, et caritas Dei et communicatio sancti Spiritus , ipsa est Patris, et Filii, et Spiritus sancti. Quomodo in Trinitate unum sunt, quia natura atque ab inuicem separari non possunt?

Ceterum, frater carissime, que tua continebant scripta ex subiectis sententiis maxime omnia poteris colligere. Necesse est, frater carissime, adesse diuinum, ubi humanum cessat auxilium. Et ut iuxta  Apostolum dicamus, licet uerba replicemus que ipse Timotheo scribit, dicens: »Ecclesia Dei uiui columna et firmamentum est ueritatis. Et manifeste magnum est pietatis sacramentum, quod manifestatum est in carne, iustificatum est in spiritu, apparuit angelis, predicatum est gentibus, creditum est in mundo, assumptum est in gloria .« »Spiritus autem manifeste dicit, quia in nouissimis temporibus discedent quidam a fide attendentes spiritibus erroris et doctrinis demoniorum in hypocrisi loquentium mendacium, et cauteriatam habentium suam conscientiam, prohibentium nubere, abstinere a cibis, quos Deus creauit ad percipiendum cum gratiarum actione, fidelibus et his qui cognouerunt ueritatem, quia omnis creatura Dei bona, et nichil  reiiciendum quod cum gratiarum actione percipitur, sanctificatur enim per uerbum Dei et orationem. Hec proponens fratribus, bonus eris minister Christi Iesu, enutritus uerbo fidei et bone doctrine, quam assecutus es. Ineptas autem et inanes fabulas deuita, et exerce teipsum ad pietatem. Nam corporalis exercitatio ad modicum utilis est. Pietas autem ad omnia utilis est, promissionem habens uite, que nunc est et future. Fidelis sermo et omni acceptione dignus. In hoc enim laboramus et maledicimur, quia speramus in Deum uiuum, qui est Saluator omnium hominum, maximeque fidelium. Precipe hec et doce. Nemo adolescentiam tuam contemnat; sed exemplum esto fidelium, in uerbo, in conuersatione, in caritate,  in fide, in castitate. Dum uenio, attende lectioni, exhortationi, doctrine. Noli negligere gratiam que data est tibi per prophetiam cum impositione manuum presbyteri. Hec meditare, in his esto, ut profectus tuus manifestus sit omnibus. Attende tibi et doctrine, insta in illis; hoc enim faciens et teipsum saluum facies, et eos qui te audiunt .« Fame enim nimis affligitur quam clade  atque aliis anxietatibus uexatus, longam epistolam minime scribere ualui. Tempore congruo denuo, si necesse fuerit, mitte, et ea que desideraueris sume. Deus te incolumem custodiat, frater carissime. Amen.

Data Iu Nonas Aprilis, Iustiniano et Libio Iu consulibus.





INCIPIUNT DECRETA SECUNDI PELAGII PAPAE.


 Dilectissimis fratribus, uniuersis episcopis, qui, illicita uocatione Ioannis Constantinopolitani episcopi, ad synodum Constantinopolim conuenerunt, PELAGIUS.

 Manifesto, sicut optauimus, per gratiam Dei lumine euangelice ueritatis ab uniuersali Ecclesia perniciosissimi erroris nocte depulsa, ineffabiliter gaudemus in Domino, sed non modico contristamur merore, quia ea que olim calcata fuerant et funditus damnata, nec unquam fieri debuerant, rediuiuis radicibus germinant atque pullulant. Et quoniam multa, que penitudinem possunt generare proueniunt, necesse est accusare que contra ordinem et omnem auctoritatem facta esse noscuntur. Unde, fratres, relicta penitus audacia, que contra apostolicam sedem, contra ipsam Domini Saluatoris uocem, qua dictum est: »Tu es Petrus, et super hanc petram edificabo Ecclesiam meam ;« sumpta est disputandi contra Domini precepta,  uana errantium corda conquiescant, nec liceat defendi quod non liceat agere. Relatum est ergo ad apostolicam sedem Ioannem Constantinopolitanum episcopum, uniuersalem se subscribere, uosque ex hac sua presumptione ad synodum conuocare generalem, cum generalium synodorum conuocandi auctoritas apostolice sedi beati Petri singulari priuilegio sit tradita, et nulla unquam synodus rata legatur que apostolica auctoritate non fuerit fulta. Quapropter quidquid in predicto uestro conuenticulo, quia synodus taliter presumpta esse non potuit, statuistis ex auctoritate sancti Petri apostolorum principis, et Domini Saluatoris uoce, qua beato Petro potestatem ligandi atque absoluendi ipse Saluator dedit, que etiam potestas in successoribus eius indubitanter  transiuit, precipio omnia que ibi statuistis et uana et cassata esse, ita ut deinceps nunquam appareant nec uentilentur. Ait enim ipse Saluator beato Petro, sicut ipse per se ueritas loquitur, dicens: »Quecunque ligaueris super terram, erunt ligata et in celo, et quecunque solueris super terram, erunt soluta et in celo .« Multis denuo apostolicis et canonicis atque ecclesiasticis instruimur regulis non debere absque sententia Romanorum pontificum concilia celebrari, quapropter, ut iam dictum est recte, non concilium, sed uestrum conuenticulum  uel conciliabulum cassatur, et quidquid in eo actum est irritum habetur et uacuum. uos quoque deinceps uidete, ut nullius hortatu talia presumatis, si apostolice sedis communione carere non uultis. Modo uero  ideo suspenditur ultio, ut locum possit habere correctio. 271 Predecessores uero Ioannis, et ipse Ioannes, non semel, sed sepissime, epistolas atque libellos propria manu subscriptos sanctis antecessoribus nostris miserunt, quibus coram Domino protestati sunt nichil unquam proterue contra apostolicam sedem agere, nec de illius aut aliorum priuilegiis quidquam usurpare, qui hactenus in archiuo sancte Romane Ecclesie sub sigillis chirographis eorum roborati habentur integri. In ipsis enim epistolis uel libellis, anathematis uinculo se et successores eorum constrinxerunt, si unquam aliquod contra eos presumpsissent, aut contra apostolicam uel ullius alterius episcopi sedem quidquam aduersi quoquo modo essent moliti. Idcirco eos non est necesse excommunicare  aut anathematizare, quia ipsi anathematis uinculo, propriis manibus professiones suas, suaque scripta roboranda constrinxerunt; sciat se tamen et ipse Ioannes, nisi errorem suum cito correxerit, a nobis excommunicandum fore, et apostolice sedis atque omnium sanctorum episcoporum communione carere; uniuersitatis quoque nomen, quod sibi illicite usurpauit, nolite attendere, nec uocatione eius ad synodum absque auctoritate sedis apostolice unquam uenire, si apostolice sedis et ceterorum episcoporum communione uultis frui; nullus enim patriarcharum hoc tam profano uocabulo unquam utatur, quia si unus patriarcha uniuersalis dicitur, patriarcharum nomen ceteris derogatur. Sed absit hoc a fidelis cuiusquam mente, hoc sibi uel uelle quempiam arripere ut honorem  fratrum suorum imminuere ex quantulacunque parte uideatur. Quapropter caritas uestra neminem unquam suis epistolis uniuersalem nominet, ne sibi debitum subtrahat, cum alteri honorem offert indebitum. »Aduersarius namque diabolus,« qui contra humiles seuiens »sicut leo rugiens circuit, querens quem deuoret ,« non iam, ut cernimus, caulas circuit, sed ita ualide in quibusdam Ecclesie necessariis membris dentem figit, ut nulli sit dubium, quia nisi unanimiter fauente Domino cunctorum prouida pastorum turba concurrat, omne   citius ouile dilaniet. Perpenditis, fratres karissimi, quid et uicinio subsequitur, cum et in sacerdotibus erumpunt tam peruersa primordia, quia enim iuxta est ille de quo scriptum est: »Ipse est rex super uniuersos filios superbie ,« quod non sine graui dolore dicere compellor, dum frater et cepiscopus noster Ioannes mandata Dominica et apostolica precepta, regulasque Patrum despiciens, eum per elationem percurrere conatur in nomine. uestre autem beatitudini indicet omnipotens Deus quam graui considerationis huius gemitu torqueor, quod ille quondam mihi notissimus, ille omnibus dilectus, orationibus atque ieiuniis uidebatur occupatus, et ex eo quo fetebat cinere, ex ea quam pretendebat humilitate iactantiam sumpsit, ita uniuersa sibi tentet  ascribere, et omnia que soli uni capiti coherent uidelicet Christo, per electionem pompatici sermonis eiusdem Christi sibi studeant membra subiugare. Nec mirum quod ille tentator, qui »initium omnis peccati scit esse superbiam ,« et tunc ea in primo homine ante omnia usus est, et nunc eam in quibusdam hominibus ponit in fine uirtutum; et, qui aliquatenus bonis uite studiis uidebatur crudelissimas manus eius effugere, eis in ipsis mentis boni operis, et in ipsa quodammodo apponat perfectionis conclusione tendiculum. Unde magnopere orandum est et omnipotens Deus assiduis precibus implorandus, ut hunc a mente illius auertat errorem, hoc ab unitate atque humilitate Ecclesie malum superbie et confusionis amoueat, et fauente Deo omnibus  uiribus concurrendum atque prouidendum, ne in unius ueneno sermonis uiuentia in Christi corpore membra moriantur. Si enim dici hoc licenter permittitur, honor patriarcharum omnium negatur, et fortasse is in errore perit qui uniuersalis dicitur, et nullus iam episcopus remansisse in statu ueritatis inuenitur. Oportet ergo ut constanter ac sine preiudicio seruetis, sicut accepistis Ecclesias, et nichil sibi in uobis hec tentatio diabolice usurpationis ascribat. State fortes, state securi, scriptaque uniuersalis nominis falsa nec dare unquam, nec accipere presumatis. Omnes episcopos cure uestre subiectos ab huius adulationis inquinatione prohibete, ut uniuersa uos Ecclesia patriarchas, non solum in bonis operibus, sed etiam in ueritatis auctoritate cognoscat.  Si qua autem forsitan aduersa subsequantur, unanimiter persistentes etiam moriendo debemus ostendere, quia in damno generalitatis nostrum specialiter aliquod non amamus; dicamus cum Paulo: »Mihi uiuere Christus est, et mori lucrum .« Audiamus quod primus omnium apostolorum dicit: »Si quid patimini propter iustitiam, beati eritis .« Mihi enim credite, quia honorem quem pro predicanda suscepimus ueritate, si necessitatis causa exigat, securius pro eadem ueritate relinquimus quam tenemus. Orate, fratres, ut honor ecclesiasticus nostris diebus non euacuetur, nec unquam Romana sedes qui instituente Domino caput est omnium Ecclesiarum, priuilegiis suis usquam careat  aut exspolietur. »Confidimus autem de uobis, karissimi, meliora atque uiciniora saluti ,« quia »neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia, »magistro gentium docente, »poterit nos separare a caritate Domini nostri Iesu Christi, et que in ipso est recta fide .« »Nolite itaque amittere confidentiam uestram que magnam habet remunerationem.« Patientia enim nobis necessaria est ad colluctationes aduersariorum, quatenus fidem intemeratam usque in finem conseruantes, repromissionem percipiamus quam repromisit his qui legitime certare deproperant. »Adhuc enim modicum quantulum qui uenturus est ueniet, et non  tardabit .« »Ecce enim iudex ante ianuam assistit ,« coronas hilariter promittens his qui pro eo passionibus submittuntur; quod si quis se subtraxerit non placebit anime mee, sed cadet de promissione propter negationem. »Nos autem non sumus subtractionis filii in perditionem, sed fidei in acquisitionem anime .« »Propter quod assumite arma Dei, ut possitis resistere in die malo « aduersus omnes inimicos sancte Dei Ecclesie et uestros, »et induite loricam iustitie, calceati pedes in preparatione Euangelii pacis, in omnibus assumentes scutum fidei in quo possitis omnia iacula nequissimi ignea exstinguere, et galeam salutis accipite, et gladium Spiritus sancti, quod est uerbum Dei, per omnem orationem et obsecrationem  « »radicati, et fundatis « in solatio fratrum pro Christo Iesu Domino nostro.

Sed et nunc, fratres, commendamus uos omnes in Domino, et uerbo gratie eius qui potest perficere, et dare hereditatem uobis cum omnibus sanctis. »Ipse autem Deus pacis et consolationis det uobis idipsum sapere in alterutrum ,« ut uobis inuicem succurratis, et non sitis diuisi, ut unanimes, uno ore, et uno corde honorificemus eum in concordiam et consolationem fratrum, qui potens est confirmare uos secundum Euangelium eius, et iuxta reuelationem mysterii eternis temporibus scilicet perpetuis quibus uobis futurorum gaudiorum largienda sunt munera. Summopere etiam considerare debetis quod hi qui fratribus inuident, eosque damnare aut  perdere cupiunt per se, et sua dogmata destruuntur. Dicit enim Dominus: »Omne regnum in se diuisum non stabit ,« et omnis scientia et lex aduersum se diuisa non stabit. Ideoque necesse est, ut concorditer salubres suscipiatis hortatus, et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis, et in nulla patiamini prouidentissima canonum decreta uiolari, quatenus et Nicenorum canonum constituta, que a nobis, uel a predecessoribus nostris sunt prouide et salubriter decreta, intemerata permaneant in futuro. Et in Apocalypsi Dominus per Ioannem loquitur, dicens: »Noli timere, ego sum primus, et nouissimus, et uiuus, et fui  mortuus, et ecce sum uiuens in secula seculorum, et habeo claues mortis, et inferni .« Et paulo post: »uincenti dabo edere de ligno uite quod est in paradiso Dei mei .« Item idem: »Esto fidelis usque ad mortem. Et dabo tibi coronam uite .« Et iterum: »Qui uicerit, et custodierit usque in finem opera mea, dabo illi potestatem super gentes, et reget illas in uirga ferrea, et tanquam uas figuli confringentur .« Item idem: »Ecce sto ad ostium et pulso. Si quis audierit uocem meam, et aperuerit ianuam, introibo ad illum, et cenabo cum illo, et ipse mecum. Qui uicerit, dabo ei sedere mecum in throno meo, sicut et ego uici, et sedeo cum Patre meo in throno eius .« »uos, fratres, si non uultis cum eo damnari,  quia non solum qui faciunt, sed qui consentiunt facientibus « rei sunt, hortamini eum, et monete recedere a prefatis illicitis, et memor sit unde exciderit et agat penitentiam, et prima opera faciat . Si minus non mea loquor uerba, sed ipsa Domini saluatoris que per predictum Ioannem in iam dicto libro locutus est, replicans aio: »ueniam et mouebo candelabrum tuum de loco suo, nisi penitentiam egeris .« Ipse enim magis tenet doctrinam Balaam, qui docebat Balac mittere scandalum coram filiis Isrel , sicut iste docet uos scandalizare sanctam matrem Ecclesiam, et uniuersum cetum sacerdotum, unde et in supradicto libro continetur ita: Semper enim potius uos uerbis Domini saluatoris ferire, et instrui cupio  quam meis, licet et ipsa apostolica auctoritate sint ponderibus plena: »Noui opera tua nouissima peiora prioribus, sed habeo aduersus te, quia premittis mulierem Iezabel que se dicit prophetam docere et seducere seruos meos, fornicari et manducare et idolothytis, et dedi illi tempus ut penitentiam ageret, et non uult penitere a fornicatione sua. Ecce ego mitto eam in lectum, et qui mechantur cum ea in tribulationem maximam, nisi penitentiam egerint ab operibus suis, et filios eius interficiam in mortem. Et scient omnes Ecclesie, quia ego sum scrutans corda et renes, et dabo unicuique uestrum secundum opera uestra .« Hec, fratres, ualde cauenda sunt, et precepta Domini, atque sancte sedis apostolice que uice Domini saluatoris legatione  fungitur, fideliter amplectanda et peragenda. De cetero, fratres, super prouincie causa unde sedem apostolicam dudum consulere uoluistis, uidetur nobis sufficienter tractatum a sanctis predecessoribus nostris. Sed quia denuo nostram mediocritatem de eadem re interrogare dignum duxistis, scitote certam prouinciam esse, que habet decem uel undecim ciuitates, et unum regem, et totidem minores potestates sub se, et unum episcopum aliosque suffragatores decem uel undecim episcopos iudices, ad quorum iudicium omnes cause episcoporum, et reliquorum sacerdotum ac ciuitatum cause referantur, ut ab his omnibus iuste consona uoce discernantur, nisi ad maiorem auctoritatem fuerit ab his qui iudicandi  sunt appellatum, unde non oportet ut degradetur, uel dehonoretur unaqueque prouincia, sed apud semetipsam habeat iudices, sacerdotes, et episcopos singulos, uidelicet iuxta ordines suos; et quicunque causam habuerit a suis iudicibus iudicetur, et non ab alienis, id est, a sue iustis iudicibus prouincie, et non ab externis, nisi ut iam prelibatum est, a iudicatis fuerit appellatum. Si uero in qualibet prouincia orte fuerint questiones, et inter ipsius prouincie episcopos discrepare ceperit ratio, atque inter episcopos dissidentes non conueniat, ad maiorem tunc sedem referantur. Et si illic facile et iuste non discernuntur, ubi fuerit synodus regulariter congregata, canonice et iuste iudicentur. Maiores uero et difficiles questiones ut sancta synodus statuit  et beata consuetudo exigit, ad sedem apostolicam semper referantur. Ceterum sanctorum Patrum statuta sequentes synodali auctoritate omnes qui aduersus Patres armantur, ut Patrum inuasores et mactatores infames esse censemus, quoniam ea uulnera que fomentis non sanantur, ferro abscindi uel curari necesse est. Unde, fratres, cessent iniuste emulationes, cessent insidie, cessent false criminationes, ne infirmus quisquam propter quem Christus mortuus est, talibus laceretur insidiis, ne ouis pretio Christi redempta lupinis a fratre saucietur morsibus. Merito ergo causa nos respicit, si talibus fauere ceperimus. Corripiantur semper talia nec illis qui hec exercere conantur, aut 272 Patribus uel fratribus insidiantur libere loqui concedatur, aut pro uoluntate sermo  proferri permittatur. Liquet omnino quod conniueant illis qui talia eos loqui permittunt, quoniam occurreret ueritas, si falsitas et calumnia displiceret, uel odium. Desinat igitur falsitas incessere ueritatem; desinat suspicio que iuste repellitur insidiari, desinat odium et inimicitia persequi Patres uel fratres; desinat conspiratio, que ab omnibus est repudianda, infestare magistros. Horum igitur uitiorum auctores uepatratores non sunt in accusatione pontificum reci piendi, sed penitus repellendi; quoniam iubent canonica decreta Patrum ut accusatio uel testimonium eorum qui odio quoslibet insequuntur, uel qui inimici aut suspecti habentur, nullo modo recipiantur. Quorum statuta et nos firmantes eadem omnibus inuiolabiliter futuris temporibus tenere censemus.  Quidquid autem super hac causa Patres nostri decernendum duxere dignum ut condecet, necesse est, cum labefactari, uel infirmari ceperit apostolica denuo auctoritate firmari ac renouari fratribusque dari. Data Kalend. Martii, indictione 15.



Item, epistola secundi Pelagii pape Benigno archiepiscopo, de mutatione episcoporum.

Dilectissimo fratri BENIGNO archiepiscopo PELAGIUS episcopus.

Lectis fraternitatis tue litteris, uigorem fidei tue, quem dudum noueramus, agnouimus, congratulantes dilectioni tue quod, ad custodiendum gregem Christi, pastoralem curam uigilanter impendis, et pro tibi subditis sollicitus existis. Ad nostram  enim letitiam et benefacta perueniunt, et si aliqua secus quam oportet prouenerint, non modico nos merore conturbant. Magnam enim gratulationem diuina concedit gratia, quando tribuit inter nos salutaris discipline normam litteris conferre, et prouenire ad pacificorum studia facit preoptata. Exigit ergo dilectio tua consulta sedis apostolice, si licitum foret episcopum transire aut mutari de ciuitate ad ciuitatem, dum quidam canones, ut tibi uidetur, hoc fieri prohibeant. Significasti etiam litteris tuis quemdam fratrum, nomine et actu Dei Seruum causa utilitatis te uelle mutare in locum et ciuitatem defuncti, licet quidam dicant hoc fieri non licere nisi consensum apostolice sedis habuisses. Quapropter scias, frater dilectissime, aliud esse causam necessitatis  et utilitatis, et aliud causam presumptionis et proprie uoluntatis. Non ergo mutat sedem qui non mutat mentem, id est, qui non causa auaritie, aut dominationis, aut proprie uoluntatis, uel sue electionis migrat de ciuitate ad ciuitatem, sed causa necessitatis aut utilitatis mutatur. Nam plurimorum utilitas unius utilitati aut uoluntati preferenda est. Aliud est enim mutare, aliud mutari, sicut aliud est ministrare, et aliud ministrari. Unde Dominus in Euangelio loquitur, dicens: »Non ueni ministrari sed ministrare .« Quod enim in canonibus iegitur non debere episcopum de ciuitate ad ciuitatem transire uel transferri, non de his dicitur, qui aut ui expulsi, aut necessitate coacti, aut auctoritate maiorum hoc agunt, sed de his, qui auaritie ardore inflammati  sponte sua prosiliunt, et potius ambitioni quam utilitati Ecclesie seruire, et ut dominationem agant, insistere cupiunt. Unde et in subiectis canonibus continetur: Si aliquis exstiterit temerarius, qui forsitan excusationem afferat quod populi litteras acceperit, et ideo migrauerit, dum manifestum sit premio et mercede paucos qui sinceram fidem non habent, potuisse corrumpi, ut clamarent in Ecclesia, et ipsum petere uiderentur, omnino has fraudes remouendas esse censemus. His uerbis et aliis multis exemplis liquet non de his dicere, ut paulo superius prelibatum est, qui pulsi aut non recepti a ciuibus, uel a quibuscunque, aut necessitate cogente, uel auctoritate maiorum transeunt de ciuitate ad ciuitatem, sed de his qui sponte prosiliunt, aut temeritatis  aut ambitionis causa hoc faciunt. Nam et aliud est coacte aut necessitate uenire; unde non isti mutant ciuitates, sed mutantur, quia non sponte sed coacte hoc agunt. Quis enim unquam audet dicere sanctum Petrum apostolorum principem non bene egisse, quando mutauit sedem de Antiochia in Romam? Aut quis eum negat ob id sanctum non esse, aut dignitatem, aut meritum unquam apostolatus tam in celis quam in terris perdidisse? Aut quis negat sanctos non esse multos alios episcopos, qui de ciuitatibus ad ciuitates translati sunt, aut meritum pontificatus perdidisse? Quorum nomina si ceperim enumerare, ante dies pertransiet quam hec omnia conscribere possem, et prolixior erit epistola quam necesse sit.  Aut quis unquam potest approbare sanctum non esse Alexandrum, qui Heirosolymam de altera ciuitate translatus est; aut sanctum Gregorium Nazianzenum, qui in Nazianzo constitutus est, aut sanctum Proclum qui de Cyzico translatus et Constantinopolim intronizatus est? Non ergo bene intelligunt ecclesiasticas regulas qui hoc negant causa utilitatis aut necessitatis fieri posse, quoties communis utilitas aut necessitas persuaserit. Nullum enim ex his, aut ex aliis, qui meliori consilio mutauerunt ciuitates necessitate quadam uel utilitate ecclesiastica, aut laica communione, carere reperimus; nec ullatenus unquam fieri debet. Sententia uero, que in Antiocheno concilio habetur, ut episcopus ab alia parochia nequaquam migret ad aliam, tota atque omnes sententie  de ea re uim superius comprehensam retinent, et nichil pretaxato modo translationibus episcoporum actis, aut agendis nocent, sed magis robur eis ac donum Saluatoris que omnes canonicos superexaltat libros, auctoritatem prestant. Tales autem questiones magis ex inuidia quam ex caritate aut utilitate nasci uidentur, cum ipsa per se ueritas dicat: »Si uos persecuti fuerint in unam ciuitatem, fugite in aliam ,« et reliqua. Huic ergo sententie nullus catholicorum usquam contradicere potest, que non alterius sed ipsius proprio Domini ore prolata, et firmata esse dignoscitur. Cui si aliquis contradixerit, non solum extorris, sed etiam anathematizatus ab Ecclesia pellatur. Et Dominus in Euangelio alias dicit: »Beati qui persecutionem  patiuntur propter iustitiam .« Si eos Dominus beatos dicit, qui persecutionem patiuntur propter iustitiam, quis eos damnare potest? Et si ipse de ciuitate ad ciuitatem, propter persecutionem fugere precepit, quis eos detrahere aut damnare propterea audet uel potest, quod uerbis Dominicis obtemperant? Profecto his qui contradicit aut resistit, seipsum damnat, quia ori Domini contumax, et inobediens exsistit. Unde et ipsa per se ueritas dicit: »Quis ex uobis arguet me de peccato? Si ueritatem dico, quare uos non creditis mihi? Qui ex Deo est, uerba Dei audit. Propterea uos non auditis, quia ex Deo non estis .« Omnino »oportet Deo obedire plus quam hominibus ;« et idcirco quod Deo obedimus, de ciuitate ad  ciuitatem, ipso precipiente, persecutionis causa, id est, necessitatis, aut utilitatis transimus, damnandi sumus? Non omnino, sed potius uenerandi atque portandi, quoniam nec ipsis episcopis hoc imputari potest. »Qui his resistit, profecto Dei ordinationi resistit ,« et »est infideli deterior ,« quia melius est non cognoscere uiam ueritatis, quam post agnitionem retrorsum abire. Nam et ipse Dominus de loco ad locum recessit, id est, transiuit, Iudeis illum querentibus. »Fugiens ille querentes et persequentes se ,« et de ciuitate ad ciuitatem transire precepit, dicens: »Si uos persecuti fuerint in ciuitatem istam, fugite in aliam ,« et cetera talia  his similia. Nam si fugere malum est, persequi multo deterius. Hic quidem ne moriatur, absconditur; hic tamen persequitur ut occidat, et ut fugiatur precipitus, et quia qui querit occidere preuaricatur legem, et magis fugiendi prebet occasionem. Si fugam improperant persequentes, erubescant potius semetipsos, et quiescant insidiari, et quiescent continuo fugientes. Nemo enim mitem fugit aliquando, sed magis ferocem simul et callidum. Omnis enim qui gemebat et uexabatur a Saul fugiebat et ueniebat ad Dauid . Si ergo piissimus atque iustissimus Dauid sciret peccatum esse persecutionem fugientes, et transeuntes de loco ad locum, et de ciuitate ad ciuitatem, tales nequaquam reciperet, nec secum teneret, nec in aliis ciuitatibus eos collocaret.  Qui enim persequuntur Domini episcopos, eosque de ciuitatibus ad ciuitates transire compellunt, non eos tantum persequuntur quantum Dominum nostrum Iesum Christum, »cuius legatione funguntur ,« nec ipsi in hoc peccant episcopi, quoniam non sponte sed coacte hoc agunt, sed illi a quibus persequuntur, nec ipsis episcopis hoc imputari potest, sed illis qui eos hoc agere cogunt. Sanctus enim protomartyr Stephanus lapidabatur, sed iehsu suscipiebat plagas , ideoque unicuique preuidendum est, ne aliquem iniuste persequatur, iudicet uel puniat, ne Iesum persequatur, iudicet et puniat. Qui autem negant misericordiam faciendam fugientibus ac necessitatem patientibus, ipsum Christum negant, qui est misericordia et ueritas,  et omnibus necessitatem patientibus subuenire iubet. Pauca sunt, frater, que asserui, sed quanta ex his pendeant tua prouidentia poteris estimare. Quare hanc annituntur maleuoli interrumpere misericordiam? Cur ledere uanis intentionibus felicitatem? Excusationem iam non habet furor iste credentibus, nec interest quibus itineribus »ad mundi principem « currat, qui a beneuolentia fratrum delitescit, aut necessitatem patientibus misericordiam negat. Negat misericordiam patientibus qui populis indigentibus diuinis mysteriis, et non habentibus proprium episcopum, qui eos instruat causa utilitatis atque necessitatis, aut ex alia ciuitate, licet minor sit, in eam que non habet episcopum, doctiorem uel utiliorem, meliori consilio non sponte transeuntem, sed maiorum  exhortatione mutare, aut episcopum eiectum, et persecutionem patientem causa utilitatis aut necessitatis intronizare non permittit. Apud ueteres enim sine ulla differentia de una ciuitate ad alteram migrabat episcopus, dum utilitas aut necessitas euocaret. Quapropter ipsam etiam regulam huic epistole placuit inseri, ut monstretur eos mentitos esse qui episcopum non posse intronizare dixerunt; unde et in canonibus legitur ita: Si quis episcopus ordinatus ad parochiam, in qua ordinatus est, minime proficiscitur, non sua culpa, sed aut populo respuente, aut propter aliam quamlibet causam, non necessitate factam, hunc honore ministerioque participare tamen; nec eum misceri rebus Ecclesie in  qua collectas celebrat, sed sustinere quod prouincie synodus suo iudicio terminauerit. Huic regule contradicere nullus potest, que etiam causa utilitatis aut nece sitatis intronizare episcopum iubet, et mutare ac transire eum de ciuitate ad aliam ciuitatem non proprium habentem episcopum, sinit. Pingues hostias litat diabolo, qui his resistere nititur, aut misericordiam et utilitatem Ecclesie iam dictis negat, id est, et episcopis, et populis. In uanum ergo contra simplices, qui hec olim dicentes agere prohibuerunt, tendicula deinceps parabunt, cum his et aliis armati adminiculis, nouerint quid super his sit agendum, et quid uitandum. Nimis enim armatus est, qui illa que aduersarius misericordie, utilitatis atque concordie ministrat, tela contemnit. Sufficit ergo  contra omnia iacula iurgiorum fidei nuda oppositio. Scio te non ignorare, frater, memoratas canonum sententias apud euangelicas sanctiones, nouas non esse, sed nostro assensui mancipari. Cur his contradicentes emigrationes episcoporum utilitatis et necessitatis causa fieri prohibentes, ut sepe dictum est, et non auaritie aut temeritatis in perniciem sacerdotum ac populorum ledunt sacerdotale concilium? Cur lacerant sententiam in qua inspirante Christo oracula superna patuerunt, et inter Deum et homines interpres exstitit lingua pontificum? Illa enim celi curia uariarum dotibus aucta curulium, et multo Redemptoris nostri auro ostroque decorata, nichil in illa decisione auctore se protulit, sed per humane lingue ministerium diuino militauit imperio. Intellexit  non esse suum quidquid impulsa constituit, nichil quoque habet in illa sententia, nisi unde de sola deuotione gratuletur. Nam dum profanis memoratorum uerbis ceditur, et sue uesanie inscitiam produnt et liuorem, quis hic locus erroris, ubi congruentia pari ductu exempli, et historie uerba concurrunt? Nec diuersum est ab intellectu catholico et lectionibus quod profertur. Nam non bene nodus in scirpo queritur, dum inuoluit nebula predicate lucis 273 auctores; feda namque a nitore Domini sui obligatione dissoluitur, qui statutis celestibus minus mera fide dependit officia. Talium ergo dictiones uel prohibitiones indigne etiam fiunt memoratu. Profunda est ergo nimis imperitia eorum, »et sepulcrum patens guttur eorum, quia linguis suis dolose  agebant .« Non est enim in ore eorum rectum, interiora eorum insidie, densis cor eorum uepribus suffocatur, et interna uitia aliis certant ascribere. Nobilitatem ergo dat facinoribus, qui in talibus uentilationem ipsorum in exemplum sumit, aut ad aures posteras digna relatione transmittit. Tibi autem non sit cura talium questionum, sed sequere sententiam beati Pauli apostoli, qui monet per discipulum cunctos, et clamat, dicens: Inanes questiones deuita; inanes namque, iuxta Apostolum, questiones semper deuita, et age quod meliori consilio non auaritie, uel temeritatis, uel utilitatis, et necessitatis, ut sepe dictum est, causa faciendum utiliter perspexeris.

 Quapropter, carissime, his apostolicis fultus auctoritatibus, muta episcopum causa necessitatis aut utilitatis, super quo consulere nos uoluisti, et alios fratres nostros quibus hoc faciendum necessitas aut utilitas compulerit, agere doce, quia hoc quod tibi soli scribimus generaliter omnibus tenere mandamus; quia sicut potestatem habemus episcopos et sacerdotes regulariter titulare, et ordinare, ita, ut predictum est, causa necessitatis, aut utilitatis habes et mutare, ac de titulo ad titulum translatare, licet de minori ad maiorem urbem mutandus sit; hoc tamen summopere preuidendum est, ne causa arrogantie aut auaritie unquam fiat, quia hi a predictis canonibus damnantur, non illi qui necessitate, aut utilitate maiorum consilio et sana ac pura, et Deo  placita intentione hoc faciunt. Tu, frater semper sectare iustitiam, pietatem, fidem, caritatem, patientiam et mansuetudinem. Certa etiam bonum certamen fidei, et apprehende uitam eternam, in qua uocatus es, quoniam spiritus timentium Dominum queritur ab illo, et in respectu illius benedicitur. Spes enim illorum in saluantem illos, et oculi Domini in diligentes se. Qui timet Dominum, nichil trepidabit, et non pauebit, quoniam ipse est spes eius. Timentis Dominum beata est anima. Ad quem respicit, et quis est fortitudo eius? Oculi Domini super timentes eum, protector potentie, firmamentum uirtutis, tegmen ardoris, et umbraculum meridianum, et predicatio offensionis, et adiuterium casus, exaltans animam, et illuminans oculos, dans  sanitatem, et uitam, et benedictionem. Immolantis ex iniquo oblatio est maculata, et non sunt beneplacite subsannationes iniustorum, Dominus solus sustinentibus se in uia ueritatis, et iustitie. Dona iniqui non probat Altissimus, nec respicit in oblationibus iniustorum, nec in multitudine sacrificiorum eorum propitiabitur peccatis. Qui offert sacrificium ex substantia pauperum, quasi qui uictimat filium in conspectu patris sui. Panis egentium uita pauperis est, qui defraudat illum homo sanguinis est. Qui aufert in sudore panem, et sudantis cibos quasi qui cecidit proximum suum. Qui effundit sanguinem et qui facit fraudem mercenario, fratres sunt: unus edificans, et unus destruens: quid prodest illi nisi labor? Qui baptizatur a mortuo et iterum  tangit eum, quid proficit lauatio ipsius? Sic homo qui ieiunat in peccatis suis, et iterum eadem faciens, quid proficit humiliando se? Orationem illius quis exaudiet? Qui conseruat legem, multiplicat orationem. Sacrificium salutare est attendere mandatis, et discedere ab omni iniquitate, et propitiatio litare sacrificium super iniustitiam, et deprecatio pro peccatis recedere ab iniustitia. Retribuit gratiam qui offert similaginem, et qui facit misericordiam offert sacrificium. Beneplacitum est Deo recedere ab iniquitate, et deprecatio recedere ab iniustitia. Non apparebis ante conspectum Dei uacuus: hec enim omnia propter mandatum Domini fiunt. »Oblatio iusti impiguat altare, et odor suauitatis  est in conspectu Altissimi. Sacrificium iusti acceptum est, et memoriam eius non obliuiscetur Dominus. Bono animo gloriam redde Deo, et non minuas primitias frugum tuarum. In omni dato fac hilarem uultum tuum, et in exsultatione sanctifica decimas tuas. Da Altissimo secundum datum eius, et in oculo bono adinuentionem fac manuum tuarum, quoniam Dominus retribuens est, et septies tantum reddet tibi. Noli offerre munera praua, non enim suscipiet illa, et noli inspicere sacrificium iniustum, quoniam Dominus iudex est, et non est apud illum gloria persone. Non accipiet Dominus personam in paupere, et precationem lesi exaudiet. Non despiciet preces pupilli nec uiduam, si effundat loquelam gemitus. Nonne lacryme uidue ad maxillam  descendunt, et exclamatio eius super deducentem eas? A maxilla enim ascendunt usque ad celum, et Dominus exauditor non delectabitur in illis. Qui adorat Dominum, in oblatione suscipietur, et precatio illius usque ad nubes propinquabit. Oratio humiliantis se nubes penetrabit, donec propinquet, non consolabitur, et non discedet, donec aspiciat Altissimus, et Dominus non elongabit; sed iudicabit iniustos, et faciet iudicium, et fortissimus non habebit in illis patientiam, ut contribulet dorsum ipsorum, et gentibus reddet uindictam, donec tollat plenitudinem superborum, et sceptra iniquorum contribulet; donec reddat omnibus secundum actus suos, et secundum opera Ade, et secundum presumptionem illius; donec iudicet iudicium plebis sue, et oblectabit  iustos in misericordia sua .« Deus autem, frater carissime, impleat desiderium, et ministerium tibi diuinitus collatum secundum diuitias suas in gloria in Christo Iesu Domino nostro, Deo autem Patri nostro gloria in secula seculorum. Amen. Data XIII die Augusti, indictione quartadecima.



Item epistola Pelagii pape ad uniuersos episcopos Italie.

Dilectissimis atque karissimis fratribus uniuersis episcopis, et cunctis specialiter per Campaniam, et Italie prouincias militantibus Domino PELAGIUS salutem.

Sollicitudinem omnium Ecclesiarum iuxta Apostolum circumferentes diuine circa nos gratie memores esse debemus, quod nos per dignationis  sue Dominus misericordiam ad hoc fastigium sacerdotale prouexit, ut mandatis ipsius inherentes in quodam sacerdotum eius speculo constituti prohibeamus illicita, et sequenda doceamus. Omnes, karissimi, qui uolunt in Christo pie uiuere, necesse est ut ab impiis et dissimilibus patiantur opprobria, et despiciantur tanquam stulti, et insani qui ideo presentia bona perdunt, ut inuisibilia, ac sibi profutura acquirant. Sed hec despectio, et irrisio in ipsos retorquebitur dum et abundantia eorum in egestatem, et superbia eorum transierunt in confusionem. Iusto enim iudicio datur plerumque potestas peccatoribus, qua sanctos eius persequantur, ut qui Spiritu Dei iuuantur et aguntur, fiant per  laborum exercitia clariores. Et quanquam, fratres, ita hec se habeant, non tamen sunt consentiendi, sed reprobandi, qui prelatos suos uel reprehendunt, uel accusant; unde canonica sanctorum Patrum statuta, ne columne sancte Ecclesie uacillent, sequentes, ac roborantes omnes infames cunctosque suspectos uel inimicos, et eos qui non sunt eorum gentis, uel quorum fides, uita, et libertas nescitur, et qui non sunt bone conuersationis, uel quorum uita est accusabilis ab omni accusatione episcoporum funditus submouemus. Similiter et omnes quos diuine leges mortuos appellant, submouendos esse ab eadem accusatione, et publice penitentie submittendos iudicamus; neque dum Ecclesie alicuius episcopi, aut possessiones, uel res ab emulis eius,  uel a quibuscunque aliis non sua sponte detinentur, aliquid illi debet, aut potest a quoquam ante reintegrationem omnium rerum suarum obiicere, sed prius illi legibus reintegranda sunt omnia, et postea tempore a Patribus prefinito sunt negotia uentilanda: refutandi sunt etiam raptores, fures, sacrilegi, adulteri, et horum similes; manifestum est enim quod semper tales magis discordiam quam pacem sectantur. Nullus quoque monachus talia unquam arripiat, nec secularia, aut ecclesiastica negotia perturbare presumat, quia mortua in talibus uox est eorum; immobiles enim Dominus suos summos semper uult manere predicatores, et non a quibusdam temerari, sed sibi libere et quiete famulari, unde et ipse ait: »Qui uos tangit, tangit  pupillam oculi mei .« Et qui uos contristat, me contristat. Et qui fecerit iniuriam, recipiet quod inique gessit. Et alibi: »Qui uos recipit, me recipit; et qui uos spernit, me spernit ;« ita quoque et a plebibus, uel ceteris generaliter omnibus sunt timendi, et feriendi, atque uenerandi pastores, et predicatores Ecclesie, ut sub exercitatione bone uoluntatis sustineantur temporalia, sperentur eterna. Auget enim merita uirtutis qui propositum non uiolat, sed auget religionis. Charitas uero semper hominem inuocat. Et sicut malignitas ueteres ita dilectio nouos facit, fides eorum qui Deum uisuri sunt, quod non uidet, credit. Nam si uidet, non est fides. Credenti colligitur meritum, uidenti redditur premium. Tunc  pretiosum pastoris diadema est, quando suasioni eius grex ecclesiasticus dum ad probitatem graditur, non repugnat, ille sine fuco monitorem, et feriato ore diligit, qui eius instituta sectatur. Prebent hominibus nature institutionem, et muta responsum; redit ad mortales uicissitudo clamose sollicitudinis, quia unusquisque prout gesserit, recipiet. Nam perit quod lingue acceperunt, frustra beneficium nisi legitime ceptum fuerit negotium, et canonice peractum. De fiducia enim partium nostrarum mittitur, quod apostolica mandat auctoritas, uos tantummodo presules Christi benigni uestra salua aurium animorumque equitate, et bona uoluntate semper prestare. Nam aduersus impetus  iuuare, peregrinantem reducere post interualla, est iustitia. Libat enim Domino prospera qui ab afflictis pellit aduersa. Statutus, uenerandi presules, sudoris fructus est iudicio reddendus purissime, ut in utroque congruus nitor nec suscipientem deuenustet, si indigna auctoritate peruenerit, nec si conferatur, immerito maculet largientem. Sit semper aduersus prauos et impios atque seruorum Dei persecutores libera uox, et oris gladio feriantur et redarguantur, persequantur et repellantur, confundantur et auertantur, nec ledendi pie uiuentes ullam habeant facultatem. Plerumque periculis plena sunt que uidentur esse tutissima; uidete quantis laborent tales insidiis; ideo absconditum esse non licet, quod addimus. Iam latebat nostra persecutio manifesta;  misericordia est circa persecutores et facinorosos seruata districtio. Ergo sopori quietem tribuite, celestium mandatorum hostem quoque depellite, ne candida conuersatio uobiscum habitantium fusca superuenientis contagione uioletur. Ante enim prouidenda sunt remedia quam morbus increscat, sanctorum quoque apostolorum, et reliquorum sacerdotum petamus exercitum, et predictorum persecutorum ora claudamus. Seculi conuersatio legum metu retinetur, ecclesiastica quoque custodia regularum frenis seruatur et regitur. Deus, karissimi, semper procul auertat inuidiam. uos ergo armamini, iuxta Apostolum, gladio spiritus, quod est uerbum Dei, et apostolice auctoritatis clypeo, ut ecclesiastice fecunditatis iura nulla seuientis  procelle possint impulsione subuerti; nolite ullo unquam preiudicio grauare quemquam, sed inspicite semper que regularum testimonio declarantur. Superest salute prelata, ut ad gaudia semper, frater, deuote properetis, quia diuina beneficia gradibus sepe accedunt, et quibus bona conferunt meliora pollicentur; semper enim incrementis ad culmen ascenditur, ubi supernus fauor prestat exordium. Deus omnipotens indulta semper custodiat, augeatque successibus profutura. Omnia uobis semper in caritate fiant, et detrahentes nolite detrahere, quoniam detrahentibus detrahere non est bonum, ne ad ea que scripta sunt commoti minime certamen faciant. 274. Non debemus timere opprobrium hominum, neque eorum exprobrationibus uinci, quoniam hoc  nobis Dominus iubet per Isaiam prophetam: »Audite me, qui scitis iudicium; populus meus in quorum cordibus lex mea est, nolite timere opprobrium hominum, et blasphemias eorum ne timeatis ,« considerantes quod in psalmo scriptum est: »Nonne Deus requiret ista. Ipse enim nouit occulta cordis, et cogitationes talium hominum, quoniam uane sunt, uana autem locutus est unusquisque ad proximum suum, labia dolosa in corde, et corde locuti sunt mala. Sed disperdat Dominus uniuersa labia dolosa, et linguam magniloquam. Qui dixerunt: Linguam nostram magnificabimus, labia nostra a nobis sunt, quis noster Dominus est? « Nam si hec in memoria retinerent minime ad tantam  prosilirent iniquitatem, non enim per probabilem et pristinam doctrinam hoc faciunt, sed ut suam exerceant in seruos Dei uindictam. Scriptum est enim: »uia stulti recta in oculis eius ; et: Sunt uie que uidentur homini iuste, nouissima autem earum deducunt ad mortem ;« nos enim qui hec patimur iudicio Dei hec reseruare debemus, qui reddet unicuique iuxta opera sua. Qui etiam per  ministros suos intonuit, dicens: »Mihi uindictam ego retribuam ;« uos enim in recta fide ac pura et bona uoluntate succurrite uicissim, nec aliquis a supplemento fratris subtrahat manum, quoniam in hoc, ait Dominus, cognoscent omnes, quia mei estis discipuli, si dilectionem habueritis ad inuicem. Data Kalend. Nouemb., indictione 15.





INCIPIUNT DECRETA GREGORII PAPAE.



De trina mersione baptismatis.


Reuerendissimo et sanctissimo fratri LEANDRO cepiscopo GREGORIUS seruus seruorum Dei.

Respondere epistolis uestris tota intentione uoluissem nisi pastoralis cure ita me labor attereret, ut mihi magis flere libeat quam aliquid dicere. Quod uestra quoque reuerentia in ipso litterarum mearum textu uigilanter intelliget, quando ei negligenter loquor quem uehementer diligo. Tantis quippe in hoc loco huius mundi fluctibus quatior, ut uetustam ac fatiscentem nauem quam regendam occulta Dei dispensatione suscepi, ad portum dirigere nullatenus possim. Nunc ex diuerso fluctus irruunt. Nunc ex latere cumuli spumosi maris intumescunt. Nunc a tergo tempestas insequitur, interque omnia turbatus  cogor modo inter ipsas undarum moles nauem dirigere, modo curuato nauis latere minas fluctuum ex obliquo declinare. Sed ingemiseo, quia sentio quod negligente me crescit sentina uitiorum, tempestate fortiter obuiante, iam pre putredine naufragium tabule sonant; flens reminiscor quod perdidi mee placidum littus quietis, et suspirando terram conspicio, quam tamen rerum euentis aduersantibus tenere non possum. Si ergo me, frater carissime, diligis, his tue mihi orationis in fluctibus manum tendas, quo laborantem me adiuues, quia ex ipsa uice mercedis in tuis quoque laboribus ualentior existas. Explere autem loquendo nullatenus ualeo gaudium meum quod communem filium gloriosum Reccaredum regem ad catholicam fidem integerrima agnoui  deuotione conuersum. Cuius dum mihi per scripta uestra mores exprimitis, amare me etiam quem nescio fecistis. Sed quia antiqui hostis insidias scitis, quoniam bellum durius contra uictores proponit, nunc erga eumdem filium nostrum uestra solerter sanctitas uigilet, ut bene cepta perficiat, nec se de perfectis bonis operibus extollat, ut fidem cognitam uite quoque meritis teneat, et quia eterni regni cuius sit, operibus ostendat, quatenus post multa annorum curricula de regno ad regnum transeat. De trina uero mersione baptismatis nichil responderi uerius potest quam quod ipsi sensistis, quia in una fide nichil officit sancte Ecclesie consuetudo diuersa. Nos autem quod tertio mergimus triduane sepulture  sacramenta signamus, ut dum tertio ab aquis infans educitur, resurrectio triduani temporis exprimatur.



Item ad Leandrum Spalensem episcopum.

Sanctitatis uestre suscepi epistolam solius caritatis calamo scriptam; ex corde enim lingua tinxerat quod in charte pagina refundebat. Boni autem sapientesque uiri cum legeretur adfuerunt, quorum statim in compunctione uiscera commota sunt. Cepit quisque amoris manu in suo corde te rapere, quia in illa epistola tue mentis dulcedinem non erat audire, sed cernere. Accendebantur et mirabantur singuli, atque ipse ignis audientium demonstrabat qui fuerit ardor dicentis; nisi enim prius in se faces ardeant, alium non succendunt. Ibi igitur uidimus quanta caritate tua mens arserit que sic et alios  accendit. uitam uero uestram, cuius ego semper cum magna ueneratione reminiscor, minime norant, sed eis altitudo uestri cordis patuit ex humilitate sermonis. uitam autem meam cunctis esse imitabilem illa uestra epistola loquitur. Sed quod non est ita ut dicitur, sit ita quia dicitur, ne qui non solet mentiatur. Ad hec autem breuiter cuiusdam ueteris mulieris uerba loquor: »Nolite me uocare Nemi, id est, pulchram, sed uocate me Maram, quia amaritudine plena sum ;« neque, bone uir, hodie ego sum ille quem nosti. Omnino, fateor, exterius proficiendo interius cecidi, meque de eorum numero esse pertimesco, de quibus scriptum est: »Deiecisti eos dum alleuarentur .« Cum alleuatur enim deiicitur qui honoribus proficit, et  moribus cadit. Ego enim uias mei capitis sequens, summopere esse decreueram opprobrium hominum, et abiectio plebis atque in eius sortem currere, de quo rursum per Psalmistam dicitur: »Ascensus in corde eius disposuisti in conualle lacrymarum,« ut uidelicet tanto uehementius intus ascenderem, quantum per uallem lacrymarum foris humilius iacerem. At nunc multum deprimit honor onerosus, cure innumere perstrepunt, et cum sese ad Deum animus colligit, hunc suis impulsibus quasi quibusdum gladiis scindunt, nulla cordis quies est; prostratum in infimis, et sue cogitationis pondere depressum aut rara ualde, aut nulla hunc in sublimibus penna contemplationis leuat. Torpet ignauia mens, et circumlatrantibus  curis temporalibus iam pene ad stuporem deducta cogitur, modo terrena agere, modo etiam carnalia dispensare; aliquando uero fastidio exigente compellitur quedam etiam cum culpa disponere. Quid multa loquar? uicta suo pondere sanguinem sudat; nisi enim sanguinis nomine culpa censeretur, Psalmista non diceret: »Libera me de sanguinibus .« Cum uero culpas culpis iungimus, hoc quoque quod per alium prophetam dictum est, implemus: »Sanguis sanguinem tetigit .« Sanguis enim sanguinem tangere dicitur, cum culpa culpe adiungitur, ut iniquitatis cumulus multiplicetur. Sed inter hec per omnipotentem Deum deprecor in perturbationis fluctibus elapsus, tue orationis manum sentiam. Etenim quasi prospero  flatu nauigabam cum tranquillam uitam in monasterio agerem, sed procellosis subito motibus tempestas in sua perturbatione me rapuit, et prosperitatem itineris amisi, quia quiete perdita, mentis naufragium pertuli. At nunc in undis uersor, et tue intercessionis tabulam quero, ut qui naui integra diues peruenire non merui, saltem post damna ad littus per tabulam reducar. De podagre uero molestia sanctitas uestra, ut scribit, affligitur, cuius dolore assiduo et ipse uehementer attritus sum; sed facilis erit consolatio, si inter flagella que patimur queque fecimus ad memoriam delicta reuocamus, atque et non iam flagella, sed dona esse conspicimus, si que carnis delectatione peccauimus, carnis dolore purgantur. Preterea ex benedictione beati Petri  apostolorum principis pallium uobis transmisimus ad sola missarum solemnia utendum. Quo transmisso ualde debui qualiter uobis uiuendum esset admonere, sed locutionem supprimo, quia uerba moribus anteitis. Omnipotens Deus sua uos protectione custodiat, atque ad celestis remunerationem patrie cum multiplici animarum fructu perducat. Ego autem quanta occupatione deprimor et debilitate, breuis testatur epistola, in qua et ei quem multum diligo parum loquor. Deus te incolumem custodiat, reuerendissime frater.



Ad Recarredum regem uisigothorum.

    1. De laude eiusdem principis quod per eum ad catholicam fidem gens Gothorum conuersa est.
     2. De muneribus beato Petro apostolo a memorato principe missis.
    3. De constitutione eius aduersus Iudeos quod auri dono non sit corrupta.
    4. Ut principes humilitatem habeant cordis.
    5. Ut principes castitati corporis studeant.
    6. Ut principes moderati et mites erga subiectos existant.
    7. De claue ostioli beati Petri, et de cruce Domini missa, siue de pallio beato Leandro episcopo directo.


Gloriosissimo atque excellentissimo filio RECCAREDO regi Gothorum atque Sueuorum GREGORIUS seruus seruorum Dei.

CAP. I. Explere uerbis, excellentissime fili, non  ualeo quantum tuo opere, tua uita delector. Audita quippe noui diebus nostris uirtute miraculi, quod per excellentiam tuam cuncta Gothorum gens ab errore Ariane hereseos in fidei recte soliditatem translata est, exclamare cum propheta libet. »Hec est mutatio dextere Excelsi .« Cuius enim uel saxeum pectus hoc opus tanto opere cognito non statim in omnipotentis Dei laudibus atque in tue excellentie amore mollescat? Hec me, fateor, que per uos acta sunt, sepe conuenientibus filiis meis dicere, sepe cum eis pariter admirari delectat; hec me plerumque etiam contra me excitant, quod piger ego et inutilis tunc inerti otio torpeo, quando in animarum congregationibus pro lucro celestis patrie reges elaborant. Quid itaque ego in illo tremendo  examine Iudici uenienti dicturus sum, si tunc illuc uacuus uenero ubi tua excellentia greges post se fidelium ducet, quos modo ad uere fidei gratiam per studiosam et continuam predicationem traxit? Sed est mihi, bone uir, hoc in Dei munere magna consolatio, quia opus sanctum quod in me non habeo, diligo in te, cumque de bonis actibus tuis magna exsultatione gaudeo, ea que per laborem tua sunt, mea per caritatem fiunt. De conuersione igitur Gothorum in uestro opere, et nostra exsultatione libet cum angelis exclamare: »Gloria in excelsis Deo, et in terra pax hominibus bone uoluntatis .« Per uos enim ut estimo nos gratiarum amplius omnipotenti Domino debitores existimus, quia etsi uobiscum nichil egimus, uestro tamen  operi congaudentes participes sumus.

II. Beatus uero Petrus apostolorum princeps quam libenter munera excellentie uestre susceperit, ita cunctis liquet, ut debita uestra testantur. Scriptum quippe est: »uota iustorum placabilia ,« neque enim in omnipotentis Dei iudicio quid datur, sed a quo datur, aspicitur. Hinc est enim quod scriptum est: »Respexit Deus ad Abel, et ad munera eius; ad Cain autem, et ad munera eius non respexit ;« dicturus quippe quia Dominus respexit ad munera, premisit sollicite quia respexit ad Abel. Ex qua re patenter ostenditur quia non offerens a muneribus, sed munera ab offerente placuerunt. uestra itaque oblatio quam sit 275 grata ostenditis, quia daturi uestra prius ex  conuersione gentis subdite animum cum munere dedisti. Quod uero transmissos abbates, qui oblationem uestram beato Petro apostolo deferebant, in mari, dicitis fatigatos ex ipso itinere, ad Hispanias remeasse, non munere uestra repulsa sunt que postmodum uenerunt, sed eorum qui transmissi fuerant constantia est probata, ut scirent sancto desiderio obiecta pericula uincere, et in fatigatione corporis mente minime lassari. Aduersitas enim que bonis uotis obiicitur, probatio uirtutis est, non iudicium reprobationis. Quis enim nesciat quam prosperum fuit, quod beatus Paulus apostolus predicaturus ad Italiam ueniebat? Et tamen naufragium pertulit, sed nauis cordis in fluctibus integra stetit.

 III. Preterea indico quia de uestro opere creuit in laudibus Dei hoc quod de dilectissimo filio meo Probino cognoui, quia cum uestre excellentie constitutionem quamdam contra Iudeorum perfidiam dedisset, hi, de quibus probata fuerat, rectitudinem mentis uestre inflectere, pecuniarum summam offerendo, moliti sunt, quam excellentia uestra contempsit, et omnipotenti Deo placere querens auro innocentiam pretulit. Qua in re mihi Dauid regis factum ad memoriam uenit, cui dum concupita aqua de cisterna Bethlemitica que inter hostiles cuneos habebatur, ab obsequentibus militibus fuisset oblata, protinus dixit: Absit a me ut sanguinem istorum hominum bibam . Quam quia fudit, et bibere noluit, scriptum est: »Et libauit  eam Domino .« Si igitur ab armato rege in sacrificium Dei uersa est aqua contempta, pensemus quale sacrificium omnipotenti Deo rex obtulit, qui pro amore illius non aquam, sed aurum accipere contempsit. Itaque, fili excellentissime, fidenter dicam, quia libasti aurum Domino quod contra eum habere noluisti.

Iu. Magna sunt hec et omnipotentis Dei laudibus referenda. Sed inter hec uigilanti sunt studio antiqui hostis insidie cauende, qui quanto maiora in hominibus dona conspicit, tanto hec auferre subtilioribus insidiis exquirit, neque enim latrunculi in uia capere uiatores uacuos expetunt, sed eos qui auri uascula uel argenti ferunt; uia est quippe uita presens, et tanto cuique necesse est ut insidiantes  spiritus caueat, quanto maiora sunt dona que portat. Oportet ergo excellentiam uestram in tanto hoc de conuersione gentis subdite munere quod accepit, summopere custodire primum humilitatem cordis, ac deinde munditiam corporis. Cum enim scriptum sit: »Omnis qui se exaltat humiliabitur, et qui se humiliat exaltabitur ,« profecto liquet, quia ille ueraciter alta amat qui mentem suam ab humilitatis radice non desecat, sepe namque malignus spiritus ut bona destruat, quibus prius aduersari non ualuit ad operantis mentem post peractam operationem uenit, eamque tacitis cogitationibus in quibusdam suis laudibus excutit, ita ut decepta mens admiretur ipsa quam sint magna que fecit; que dum per occultum tumorem  apud semetipsam extollitur, eius qui donum tribuit gratia priuatur. Hinc enim est quod per prophete uocem contra superbientem animum dicitur: »Habens fiduciam in pulchritudine tua, fornicata es in nomine tuo ;« fiduciam quippe anime in pulchritudine sua habere est in semetipsa de iusta operatione presumere. Que in suo nomine fornicatur, quando in hoc quod recte egit non Conditoris laudem dilatare appetit, sed opinionis gloriam requirit. Hinc rursum per prophetam scriptum est: »Quo pulchrior es descende .« Anima etenim unde est pulchrior inde descendit, quoniam ex uirtutis decore quo exaltari apud Dominum debuit, ab eius gratia per suam  elationem cadit. Quid ergo in his agendum, nisi ut malignus spiritus, cum nobis ad eleuandam mentem reducit bona que egimus, semper nos ad memoriam nostra mala reuocemus, quamuis et nostra cognoscamus esse que peccando fecimus, solius omnipotentis Dei munera, cum peccata declinamus?

u. Custodienda quoque est munditia corporis in studiis bone actionis, quia iuxta uocem predicantis Apostoli, »Templum Dei sanctum est, quod estis uos .« Qui rursus ait: »Hec est enim uoluntas Dei, sanctificatio uestra ,« quam sanctificationem dixerit ostendens protinus adimpleuit, »ut abstineatis uos a fornicatione, et sciat unusquisque uestrum suum uas possidere in sanctificatione et honore, et non in passionibus desiderii  .«

uI. Ipsa quoque gubernacula erga subiectos magno sunt moderamine temperanda, ne potestas menti subrepat. Tunc enim regnum bene regitur, cum regnandi gloria animo non dominatur. Curandum quoque est ne ira subrepat, faciatque citius omne quod licet. Ira quippe etiam cum deliquentium culpas exquirit, non debet menti quasi domina preire, sed post rationis tergum uelut ancilla famulari, ut ad faciem iussa ueniat. Nam si semel possidens mentem ceperit, iustum esse reputat, etiam quod crudeliter facit. Hinc enim scriptum est: »Ira enim uiri iustitiam Dei non operatur ;« hinc rursum dicitur: »Sit omnis homo uelox ad audiendum, tardus autem ad loquendum, et tardus ad iram  .« Hec autem uos, auctore Deo, omnia seruare non ambigo, sed occasione admonitionis exorta, bonis uestris actibus me furtiue subiungo, ut quod non admoniti facitis quando uobis admonens additur, iam non soli faciatis. Omnipotens autem Deus in cunctis actibus uestris celestis brachii extensione uos protegat, uobisque et presentis uite prospera. et post multa annorum curricula, eterna concedat.

uII. Clauem uero paruulam a sacratissimo beati Petri apostoli corpore pro eius benedictione transmisimus, in qua inest ferrum de catenis inclusum, ut quod collum illius ad martyrium ligauerat, uos ab omnibus absoluat. Crucem quoque latori presenti dedimus uobis ferendam, in qua lignum Dominice  crucis inest, et capilli beati Ioannis Baptiste, ex qua semper solatium nostri Saluatoris, per intercessionem precursoris eius habeatis. Reuerendissimo autem uiro Patri, et cepiscopo nostro Leandro pallium a beati Petri apostoli sede transmisimus, quod ex antiqua consuetudine, et uestris moribus, et eius bonitati atque dignitati debebamus.



Item, epistola eiusdem ad Secundinum inclusum.

Dilectissimo fratri SECUNDINO, seruo Dei, incluso, GREGORIUS, seruus seruorum Dei.

Dilectionis tue litteras suscepi, que in meo sensu amoris melle condite sapuerunt. O quanta aspiratione uite plena sunt, que per gratiam Spiritus proferuntur! Non in eis cultus eloquentie, non uerborum typus apparebant,  sed sola ueritatis atque caritatis radicem tenentia per omne quod locuta sunt celestis patrie amore flammabant. In eis uero tua me dilectio petere studuit, ut ad hanc libellum exhortatorium scribere studerem. Sed scire te necesse est, fili carissime, quia tantis podagre doloribus, tantisque curarum tumultibus premor, ut quamuis unquam me aliquid fuisse reminiscar, ualde tamen me uideam non esse quod fuerim. Quod autem se tua caritas ultra etatem quinquagenariam adhuc iuuenilibus desideriis asserit subiacere, in hoc quoque diuini oraculi imples preceptum, quo scriptum est: »Iustus in principio accusator est sui .« Nec tamen dubito maiores te hostis callidi insidias perpeti, qui maiora contra eum bella preparasti.  Tanto quippe ille deceptionis molimina ardentius exquirit quanto te celesti patrie feruentius inhiare cognoscit. Etenim nos quidem, qui uitam cum pluribus ducimus, etsi formidolosi ac timidi, tamen, quia contra antiquum hostem bella proposuimus, quasi in acie stamus. uos autem, qui solitariam uitam ducitis, et quid aliud quam quia monachos dixerim, qui etiam feruore uirtutis ante aciem exire festinatis? Cur ergo eum singulariter hostis non impetat a quo se impeti singulariter exspectat? Et nos quidem, qui inter homines uiuimus, sepe per hominem a callido hoste tentamur; uos autem qui iam uitam presentem extra hominum frequentiam ducitis, et tanto maiora certamina pati necesse est, quanto ipse ad uos magister tentationum  accedit. Neque enim uacare orationibus ac laudibus Dei sine aliqua interruptione temporis potestis, quia etsi intentio continue prompta est, ipsa tamen humanitatis infirmitas in semetipsam relabitur, ut aliquando fessa iaceat, atque ab studii sui exercitatione torpescat. Antiquus uero hostis mox ut otiosam mentem inuenerit, et ad eam sub quibusdam occasionibus locuturus uenit et quedam, ei de gestis preteritis ad memoriam reducit, audita quondam uerba indecenter cogitatione resonat, et si qua dudum turpiter acta sunt, eorum species oculis cordis opponit, ut, quam de presentibus non ualet inquinare, de malis transactis uiolet; et decepta mens sepe in dilectionem reparat, unde diu se iam per penitentiam afflixit, ita ut uere cum Psalmista  dicat: »Computruerunt et corrupte sunt cicatrices a facie insipientie mee .« Cicatrix quippe figura est uulneris, sed sanati. Cicatrix ergo ad putredinem redit, quando peccati uulnere, quod iam per penitentiam sanatum est, in delectationem sui animus concutitur. Sepe namque quod fecimus, per hostis callidi insidias oculis cordis uidemus. Cumque insensibiliter in hoc delectatio subrepit, quamuis iam plangat quod fecerit, tedet tamen infelicem animum quedam fecisse que plangat. He sunt cordis nostre tenebre, quas in hac uita, uolentes, nolentes, sustinemus. Quis contra hec querendus est, nisi »adiutor in opportunitatibus in tribulatione? «

 ualde autem libenter accepi quod tua me caritas de sua dubitatione requisiuit, an Orientis Ecclesie fidem atque doctrinam sancte memorie Leonis sequantur, an forte earum sensus inter semetipsas pro trium capitulorum defensione diuisus sit, unde certam dilectionem tuam esse desidero, quia predicte sanctissime Orientales Ecclesie uno sensu, una doctrina, fidem eiusdem sancte memorie Leonis tenent, et sanctam Chalcedonensem synodum ita nobiscum custodiunt atque uenerantur, ut nullus episcopus esse reputetur, qui eiusdem synodi defensor sectatorque non fuerit. Hinc est enim ut, quoties in quatuor precipuis sedibus antistites ordinantur, synodales epistolas uicissim mittant, in quibus se sanctam Chalcedonensem synodum cum  aliis generalibus synodis custodire fateantur, sicut et nos auersamur atque anathemate plectendos ducimus, si quis de fide eiusdem synodi aliquid imminuere, uel aliud in ea addere presumit. Nam synodus que postea generaliter facta est, idcirco a nobis custoditur, quia eiusdem synodi sequax in omnibus illius honorem auctoritatemque custodit. Unde necesse est ut dulcissima mihi dilectio tua in id quod precipue in sanctis moribus uiuit, quod se per abstinentiam affligit, quod doctrine Dei uehementius insistit, hoc studiosius cogitet, ne errorem schismaticorum sequens, a sancta uniuersalis Ecclesie communione diuisa possit inueniri. Et quid tot labores proderunt, si in unitate fidei inuenti non fuerint, qui ante omnipotentis Dei oculos in bonis  actibus animam precipue custodiunt? Hinc enim dicitur: »Una est columba mea .« Hinc iterum Dominus ad Moysen ait: »Est locus penes me, et stabis supra petram .« Quis est locus qui non sit Domini, dum cuncta in ipso, per quem creata sunt, continentur? Sed tamen est locus apud eum, uidelicet sancte Ecclesie unitas, in qua uelut supra petram statur, dum confessionis soliditas humiliter tenetur. De quo loco subiungitur: »Tunc uidebis posteriora mea ,« in petra enim, id est, sancta 276 Ecclesia stantes, Dei posteriora uidebimus, quando ea, que in fine promissa sunt, celestis patrie gaudia contemplabimur; peruersi autem homines, qui trium capitulorum occasione reperta, ecclesiasticam disciplinam  fugiunt, de suis carnalibus actibus reprehendi pertimescunt, et subesse sedi apostolice nolunt, et nos quasi de fide reprehendunt quam ipsi nesciunt. Et dum neque in fide recti sunt, neque in bonis operibus intenti, student ut certare pro fide uideantur. Sicque quotidie deteriores fiunt, dum in eis culpa grossescit. Qui quasi de zelo feruoris fieri etiam laudabiles appetunt, sed iuxta quod scriptum est: »Ex operibus eorum cognoscetis eos ;« uitam eorum tua caritas ostendat, et meritum intentionis aspiciat. Ut enim dilectioni tue de eadem re breuiter loquar, tota Chalcedonensis synodus usque ad definitionem fidei et prolationem canonum de generalibus causis locuta est. Nam, post  probationem canonum, specialia episcoporum certamina sopire curauit.

Epistolam uero, quam in ea reuerendissimus Ibas denegat suam, quam in extrema parte synodi iaceat, cognoscis, que uidelicet epistola Nestorium inauditum, et inquisitione non facta damnatum asserit; Cyrillum uero in Apollinaris dogma cecidisse suspicatur. Et, si totus superior textus predicte synodi legitur, quantum hec epistola eidem synodo aduersatur inuenitur, quia, scilicet sancta synodus et Nestorium, sicut est, hereticum denuntiat, et beatum Cyrillum Patrem catholicum ueneratur. Epistola ergo, que illum defendit qui a synodo damnatus est, et eum accusat qui a synodo ueneratus est, procul dubio definitioni sancte synodi probatur aduersari.  Qui enim tantorum Patrum definitam non seruant sententiam procul dubio aduersantur Ecclesie. Nam tua sanctitas inde a nobis requisiuit ut tibi sacerdotali officio post lapsum resurgendi scriberemus, dum dicit de hoc canonum diuersorum legisse diuersas sententias, alias resurgendi, alias nequaquam posse. Ideo nos generales synodos a Nicena incipientes, cum reliquis quatuor ueneramur; quia, ipsam sequentes, in cunctis sententiis unanimes concordant; quia et nos precedentes nos Patres sequimur; quia, auctore Deo, a sacra doctrina illorum non discordamus. A capite itaque incipientes usque in quartum altaris ministrum, hanc formam sequendam cognoscimus, ut qui minor est maior ei precedat; sed sicut honore, ita et in crimine, et quem  maior sequitur culpa, maiore implicetur uindicta, et post penitentiam credatur esse fructuosa. Quid enim prodest triticum seminare, et fructum illius non tollere? aut domum construere, et non illic habitare? Post dignam satisfactionem credimus redire posse ad honorem, Propheta dicente: »Nunquid qui cadit non adiiciet ut resurgat?«  Et qui aduersus est non reuertetur? Idem quoque ait: »Peccator in quacunque die conuersus ingemuerit, saluus erit .« Unde Psalmista: »Cor mundum crea in me, Deus, et spiritum rectum innoua in uisceribus meis. Ne proiicias me a facie tua, et Spiritum sanctum tuum ne auferas a me .« Cum enim petiit, ne ab eo proiiceretur, prolapsi culpa, quod alienam rex et propheta  simul rapuisset uxorem, tremefactus expauit. propheta, indicante flagitium suum, unde penitentiam agens addidit: »Redde mihi letitiam Salutaris tui, et spiritu principali confirma me .« Si enim dignam Deo penitentiam non fecisset, nequaquam aliis predicaret. Ait enim: »Doceam iniquos uias tuas, et impii ad te conuertentur .« Cum enim peccata sua prospexit Propheta mundata per penitentiam, non dubitauit predicando curare aliena. Et sacrificium de semetipso offerre Deo studuit, cum dicebat: »Sacrificium Deo spiritus contribulatus .« Ad hec ista suffecerant, sed omnis sententia quo plus sacre Scripture testimoniis confirmatur, facilius  creditur, de hoc enim propheta dicit: »Nolo mortem peccatoris, sed ut conuertatur et uiuat ;« et hoc peccantibus dicitur: »Peccator in quacunque die conuersus ingemuerit, omnes iniquitates eius in obliuione traduntur .« Si enim Redemptor, qui peccatores minime perdere, sed iustificare uenit  in obliuione peccantes non derelinquit, quis hominum condemnandos reseruat, cum Apostolus dicat: »Si Deus iustificat, quis est qui condemnet?«  Ad fontem misericordie recurrentes, Euangelicam referamus sententiam: »Gaudeo, inquit, magis super uno peccatore penitentiam agente quam super nonaginta nouem iustis qui non indigent penitentia .« Et ouem perditam, nonaginta  nouem non errantibus relictis, humero reportatam dicit . Si ouis errans post inuentionem ad ouile humero reportatur, cur post penitentie penam ad Ecclesie ministerium peccator non reuocetur? Quid enim est grauius carnale delictum admittere, sine quo in multis pauci inueniuntur, an Dei Filium timendo negare? in quo uno ipsum beatum Petrum, apostolorum principem, ad cuius nunc corpus indigni sedemus, lapsum esse cognoscimus, sed post negationem penitentia secuta, et post penitentiam misericordia data , quia illum ab apostolatu non depulit, quem ante se ipsum negare predixit . Tibi hec, fili carissime, dicta sufficiant, ut illum quem conspicis fletu delicta delere, in conspectu diuinitatis  non dubites misericordiam consequi, quia nullum peccantem conuersum despicit qui peccatores redimere uenit.

Quod imaginem illius, quem colis, tibi dirigendam, per Dulcerium, diaconem tuum, rogasti, ualde nobis tua postulatio placuit, quia illum in corde tota intentione queris, cuius imaginem pre oculis habere desideras. Ut uisio corporalis quotidiana reddat exoptatum, et, dum picturam uides, ad illum animo inardescas, cuius imaginem uidere desideras, ab re non facimus, si per uisibilia inuisibilia demonstramus. Sic homo, qui alium ardenter uidere desiderat, atque ex more sponsam amando desiderat, atque uidere conatur, si contingit illam ad balneum ire, aut ad ecclesiam procedere, festinus in uia se preparat,  ut de eius uisione hilaris recedat. Scimus quia tu imaginem Saluatoris nostri ideo non petis, ut quasi Deum colas, sed ob recordationem filii Dei ut in eius amore recalescas, cuius imaginem uidere desideras. Et nos quidem, non quasi ante diuinitatem ante ipsam prosternimur, sed illum adoramus quem per imaginem aut natum, aut passum, uel in throno sedentem recordamur. Et dum nos ipsa pictura quasi scriptura ad memoriam Filium Dei reducimus, animum nostrum de resurrectione letificat aut de passione mulcet. Ideoque direximus tibi surtirias duas, imaginem Saluatoris, et sancte Dei genitricis Marie, et beatorum apostolorum Petri et Pauli continentes, per supradictum filium nostrum  diaconem, et unam crucem et clauem, pro benedictione, a sanctissimo corpore Petri apostolorum principis, ut per eum sis ab hoste maligno defensus, cuius per sanctum lignum te esse munitum credis, et ex eo te protegat qui iuueniles affectiones tibi suggerit. Recordare ut, in bonis tuis actibus perseuerans, alios in eius accendas amore propter quem solitarium te fecisti habitare, ut uite huius mala queque in corde inimicus suggerit retroacta, mentis prouectibus quasi facibus inardescas, pro cuius amore uitam etiam uelis finire, ipse quoque te protegat usque in finem, qui cunctum mundum dignatus est redimere, iehsu Christus Dominus noster qui est in secula.



Item, Gregorius Theotiste patricie. De discordia sedanda.


Magnas omnipotenti Deo gratias agere debemus, quod piissimi et benignissimi imperatores nostri tales de suo genere iuxta se propinquos habent, de quorum conuersatione nobis omnibus grande sit gaudium. Unde et pro eisdem dominis continue nobis orandum est, ut eorum uita cum suis omnibus, protegente celesti gratia, per longa tempora tranquilla seruetur. Indico autem quod leuitate populi tumultum contra uos detractionis exortum quibusdam nuntiantibus cognoui. Qua ex re excellentiam uestram audio fuisse non modice contristatam. Quod si ita est, ualde miror, qui cor fixistis in celo, uerba hominum agitent in terra. Beatus etenim Iob, cum amici eius qui ad consolandum eum uenerant,  in increpatione prosiluissent, ait: »Ecce enim de celo testis meus et conscius in excelsis .« Qui enim uite sue in celo testem habet, iudicia hominum pertimescere in terra non debet. Dux quoque bonorum Paulus dicit: »Opus autem suum probet unusquisque, et sic in semetipso tantum gloriam habebit, et non in altero .« Si enim aut laudibus letamur, aut uituperatione frangimur, nostram gloriam non in nobis, sed in aliorum ore posuimus. Et: »Fatue uirgines oleum in uasis suis non sumpserunt; sapientes autem sumpserunt oleum in uasis suis cum lampadibus ;« lampades quippe nostre bona sunt opera, de quibus scriptum est: »Luceat lux uestra coram hominibus, ut uideant opera uestra  bona, et glorificent Patrem uestrum qui in celis est .« Tunc autem oleum in uasis cum lampadibus sumimus, quando de bonis actibus nitorem glorie non a laudantibus proximis querimus, sed hec intra testimonium conscientie seruamus, in omne autem quod de nobis extra dicitur, recurrere ad arcana mentis debemus. Etsi omnes uituperent, liber est quam conscientia non accusat, quia, et si omnes laudant, liber esse non potest si hunc conscientia accusat. De Ioanne ueritas dicit: »Quid existis in desertum uidere? arundinem uento agitatam?«  Quod uidelicet per negationem dicitur non per confirmationem, cum subditur: »Sed quid existis uidere? hominem mollibus  uestitum? Ecce qui mollibus uestiuntur in domibus regum sunt ;« quamuis enim iuxta ueritatem Euangelii Ioannes uestimento aspero fuerit indutus , per significationem in mollibus uestiti sunt qui adulationibus ac laudibus delectantur. Negatur autem quia Ioannes arundo uento agitata fuerit, quoniam mentis eius fortitudinem nulla humani oris aura flectebat. Nos enim si laudibus erigimur, uituperationibus humiliamur, arundo uento agitata sumus. Sed absit hoc, absit a corde uestre excellentie. Scio qui magistrum gentium studiose legitis, qui ait: »Si adhuc hominibus placerem, Christi seruus non essem .« Si qua tamen uel parua tristitia ex hac re menti uestre exorta est, credo quod hoc omnipotens  Deus fieri benigne permisit. Neque enim electis suis in hac uita promisit gaudia delectationis, sed amaritudines et tribulationes , ut medicine more per amarum poculum ad dulcedinem eterne redeant salutis. Quid namque dicit: »Mundus gaudebit, uos lugebitis?«  Qua spe, qua promissione paulo post subditur: »Iterum uidebo uos, et gaudebit cor uestrum, et gaudium uestrum nemo auferat a uobis .« Hinc iterum discipulis dicit: »In patientia uestra possidebitis animas uestras .« Pensate, queso, ubi erit patientia, si deest quod toleretur. Non suspicor enim Abel esse quem Cain malitia non exercuerit. Boni enim sine malis si fuerint, perfecte esse boni non possunt, quia minime purgantur. Ipsa autem  malorum societas purgatio bonorum est. Tres in arca filii Ne fuerunt; unus irrisor patris exstitit , qui etsi in se benedictus fuerit, maledictionis tamen sententiam in filio suscepit . Duos Abraham, priusquam Cethuram uxorem acciperet, filios habuit, sed tamen carnalis eius repromissionis est filium persecutus. Quod magnus doctor exponit, dicens: »Sicut is qui secundum carnem est, persequebatur eum qui secundum Spiritum, ita et nunc . Duos Isaac filios habuit, sed unus, qui spiritalis exstitit, ante minas fratris carnalis fugit . Duodecim Iacob filios habuit, sed unum qui rectius uiuebat, decem in Aegypto uendiderunt . In Dauid propheta, quia fuit quod purgari  debuisset, actum est ut persecutorem filium pateretur . Beatus Iob de societate reproborum dicit: »Frater fui draconum, et socius struthionum .« Ad Ezechielem Dominus ait: »Fili hominis, increduli et subuersores sunt tecum, et cum scorpionibus habitas .« Interdum inter duodecim apostolos unus reprobus mistus est , ut esset cuius persecutione undecim tentarentur. Apostolorum princeps discipulis loquitur, dicens: »Iustum Loth oppressum a nefandorum iniuria eripuit; aspectu enim et auditu iustus erat, 277 habitans cum eis, qui de die in diem animam iusti iniquis operibus cruciabant .« Paulus quoque apostolus  discipulis loquitur dicens: »In medio nationis praue et peruerse, inter quos lucetis sicut luminaria in mundo, uerbum uite continentes .« Quia ergo, Scriptura teste, cognouimus in hac uita bonos sine malis esse non posse, de stultorum uocibus excellentia uestra turbari nullatenus debet, et maxime in omnipotenti Deo tunc certa fiducia est quando pro bono opere aduersitatis aliquid in hoc mundo recipitur, ut plena merces in eterna retributione seruetur. Unde in sancto Euangelio dicit: »Beati eritis cum aduersus uos omne malum dixerint homines, mentientes propter nomen meum .« Qui in consolatione nostra sua in exemplum adducere opprobria dignatus est, dicens: »Si patremfamilias Beelzebub uocauerunt, quanto  magis domesticos eius.« 

Sunt autem plerique qui uitam bonorum fortasse amplius quam debent, laudant. Et ne qua elatio de laude subrepat, permittit omnipotens Deus malos in obtrectationem et obiurgationem prorumpere, ut si qua culpa ab ore laudantium in corde nascitur, ab ore uituperantium suffocetur. Hinc est quod Doctor gentium se in predicatione currere testatur, »inter infamiam et bonam famam .« Qui etiam dicit, »ut seductores et ueraces « Si igitur fuerunt, qui malam famam Paulo imponerent, qui hunc seductorem uocarent, quis ergo Christianus debet indignum ducere pro Christo iniurias audire? Quante autem uirtutis precursor nostri Redemptoris fuerit nouimus, qui per sacrum eloquium  non solum plusquam propheta, sed etiam angelus uocatur ; et tamen, sicut ecclesiastica historia testatur, post mortem a persecutoribus corpus eius incensum est. Sed qui ista de sanctis omnibus Dominus, de ipso sancto sanctorum, id est de Deo, qui pro nobis homo factus est , loquamur, qui ante iniuriam, quia demonia haberet , audiuit, post mortem uero a suis persecutoribus seductor appellatus est, cum dicerent: »Scimus quia seductor ille dixit: Post tres dies resurgam .« Quanta autem nos peccatores a lingua uel manibus iniquorum hominum portare necesse est, qui in aduentu eterni iudicis iudicandi sumus, si et ipse tanta etiam post mortem pertulit qui iudex uenit. Hec, dulcissima  et excellentissima filia, breuiter dixi, ne quoties stultos homines tibi derogare cognoscis, qualibet uel paruula mentis tristitia tangaris. Sed quia sedari hoc ipsum stultorum hominum murmur tranquilla ratione potest, peccatum credo, si bonum quod ualet fieri negligitur, ut fiat. Nam cum placare insanas mentes atque ad salutem reducere possumus, scandalizare eos minime debemus.

Sunt enim quedam scandala, que omnino despicienda sunt, quedam uero, cum uitari sine culpa non possunt, despicienda non sunt, ne cum culpa seruentur. Quod sacro Euangelio predicante cognouimus, quia, cum ueritas diceret: »Non quod intrat in os coinquinat hominem, sed quod procedit  de ore conquinat hominem ;« et discipuli responderent dicentes: »Scis quia Pharisei, audito hoc uerbo, scandalizati sunt ,« protinus respondit: »Omnis plantatio quam non plantauit Pater meus celestis, eradicabitur; sinite illos, ceci sunt et duces cecorum .« Et tamen cum tributum peteretur, prius rationem reddidit, per quam tributum soluere non deberent, , atque illico subiunxit: »Ut autem non scandalizemus eos, uade ad mare et mitte hamum, et eum piscem qui prius ascenderit, tolle, et aperto ore eius inuenies staterem, et sumens, da illum pro me et te .« Quid est autem quod de scandalizatis aliis dicitur: »Sinite illos; ceci sunt et duces cecorum:« et aliis ne scandalizetur,  a Domino tributum soluitur, etiam quod non debetur? Quid est quod aliud scandalum esse permiserit, aliud uero uenire prohibuit, nisi ut nos doceret et illa scandala que nos implicant in peccato contemnere, et illa que placare sine peccato possumus, modis omnibus mitigare? uestra itaque excellentia potest, protegente Domino, prauorum hominum scandala cum magna tranquillitate declinare. Prius enim a uobis secreto uocandi sunt ac ipsis ratio reddenda, et peruersa quedam capitula que nos tenere existimant, coram ipsis anathematizanda. Quod si etiam, sicut dicitur, dari anathema ficte suspicantur, et iureiurando firmandum est uos eadem capitula nunquam tenere, nunquam tenuisse. Nec uobis uideatur indignum tali eis modo satisfacere,  nec de imperiali genere sit contra eos aliquod in uestra mente fastigium. Omnes enim fratres sumus, unius imperatoris potestate conditi, et eius sanguine redempti, et idcirco fratres nostros quantumlibet pauperes et abiectos in nullo despicere debemus. Certe etenim Petrus potestatem regni celestis acceperat, ut quod in terra ligaret uel solueret, esset in celo ligatum uel solutum , super mare ambulabat , egrotantes umbra curabat , peccantes uero occidebat , mortuos oratione suscitabat ; et quia ex admonitione Spiritus ad Cornelium gentilem fuerat ingressus , contra eum a fidelibus questio facta est: Cur ad gentiles fuerat ingressus et comedisset cum eis; cur eos in baptismate recepisset  . Et tamen idem, apostolorum primus, tanta donorum gratia repletus, tanta miraculorum potestate suffultus, querele fidelium non ex potestate, sed ex ratione respondit, causam per ordinem exposuit, quomodo uas quoddam uelut linteum in quo quadrupedia terre et bestie, reptilia atque uolatilia inerant, de celo submitti uiderit, uocemque audierit: »Surge, Petre, occide et manduca,« qualiter tres uiri uenerint, eum ad Cornelium uocantes, qualiter Spiritus sanctus hunc cum eis ire preceperat, qualiter idem Spiritus sanctus qui uenire in baptizatos in Iudea post baptismum consueuerat, in gentibus ante baptismum uenit . Si enim, cum a fidelibus culparetur, auctoritatem,  quam in sancta Ecclesia acceperat, attendisse respondere poterat, ut pastorem suum oues, que commisse fuerint, reprehendere non auderent, sed si in querela fidelium aliquid de sua potestate diceret, profecto doctor mansuetudinis non fuisset. Humili ergo eos ratione placauit atque in causa reprehensionis sue, etiam testes adhibuit, dicens: »uenerunt autem mecum et sex fratres isti .«

Si igitur, et pastor Ecclesie, et apostolorum princeps, signa et miracula singulariter faciens, non dedignatus est in causa reprehensionis sue rationem humiliter reddere, quanto magis nos peccatores, cum in re aliqua reprehendimur, reprehensores nostros ratione humili placare debemus? Ad me etenim, sicut nostis, cum apud uestigia dominorum  in regia urbe demorarer, multi ex eis uenire consueuerant qui de predictis capitulis accusabantur. Sed, teste conscientia, fateor nunquam in eis aliquid prauitatis, aliquid erroris de his, que contra eos dicebantur, inueni. Unde et eos opinione contempta familiariter suscipere et magis ab insequentibus defendere curabam; dicebatur namque contra eos quod sub obtentu religionis coniugia soluerent, et quia dicerent quod baptisma peccata penitus non auferret; et si de iniquitatibus suis quis penitentiam in triennium ageret, postmodum ei peruerse uiuere liceret; et quia si compulsi aliquid de quibus reprehendebantur, anathematizare se dicerent anathematis uinculo nullo modo teneri. Et si qui sunt, qui certissime talia sentiunt, uel tenent, quia Christiani  non sunt, dubium non est, eosque et ego et omnes catholici episcopi, atque uniuersa Ecclesia anathematizamus, quia ueritati contraria sentiunt et contraria loquuntur. Si enim dicunt religionis causa coniugia debere dissolui, sciendum est quia etsi hoc lex humana concessit, lex diuina prohibuit. Per se enim ueritas dicit: »Quod Deus coniunxit, homo non separet .« Qui etiam ait: »Non licet dimittere uxorem, excepta causa fornicationis .« Quis ergo huic celesti legislatori contradicat? Scimus quia scriptum est: »Erunt duo in carne una .« Si igitur uir et uxor una caro sunt, et religionis causa, uir dimittit uxorem, uel mulier uirum in hoc mundo remanentem, uel forte ad illicita migrantem, que est  ista conuersio, in qua una eademque caro et ex parte transit ad continentiam, et ex parte remanet in pollutione. Si uero utrisque conueniat continentem uitam ducere, hoc quis audeat accusare, quando certum est quia omnipotens Deus qui minora concessit, maiora non prohibuit? Et multos sanctorum nouimus cum suis coniugibus et prius continentem uitam duxisse, et postmodum ad sancte Ecclesie regimina migrasse.

Duobus etenim modis sancti uiri etiam a licitis abstinere solent: aliquando, ut meritum sibi apud omnipotentem Deum augeant, aliquando uero ut ante uite acte culpas detergant. Tres etenim pueri in regis Babylonici obsequio deducti legumina ad  uescendum petentes , cibis regiis uti noluerunt , non quia culpa esset, si ea que Deus creauit ederent. Noluerunt ergo sumere ea que licebat ut per continentiam uirtus excresceret. Dauid uero qui alienam coniugem tulerat, et ualde pro sua culpa fuerat flagellatus, aquam bibere longe post de Bethleemitica cisterna noluit .

Quam, cum ei fortissimi milites detulissent, bibere recusauit, eaque fundendo Domino libauit , licebat enim bibere si uoluisset, sed qui illicita se cessisse meminerat, laudabiliter et a licitis abstinebat, et qui prius pro culpa sua morientium militum sanguinem fundi non metuit, postmodum, si aquam biberet, etiam pro culpa sua morientium militum  sanguinem se fudisse iudicauit, dicens: »Num sanguinem hominum istorum, qui profecti sunt, et animarum periculum bibam?«  Proinde, cum boni coniuges aut meritum augere desiderant, aut ante acte uite culpas delere, ut se ad continentiam constringant, et meliorem uitam appetant licet. Si uero continentiam, quam uxor appetit, uir recusat, diuidi coniugium non licet, quia scriptum est: »Mulier sui corporis potestatem non habet, sed uir .« Si qui uero sunt qui dicunt, in baptismate peccata superficie tenus dimitti, quid est hac predicatione infidelius, in qua ipsum fidei sacramentum festinant soluere, in quo principaliter ad celestis munditie mysterium anima ligatur, ut absoluta radicitus a peccatis omnibus soli illi inhereat,  de quo scriptum est: »Mihi autem adherere Deo bonum est .« Certe Rubri maris transitus figura sacri baptismatis fuit , in quo hostes a tergo mortui sunt, sed alii contra faciem in eremo inuenti. Sic quippe omnibus qui in sancto baptismate tinguntur, eorum peccata preterita omnia laxantur, quia eis uelut Aegyptii hostes, a tergo moriuntur. Sed in eremo alios hostes inuenimus priusquam ad promissionis patriam pertingamus. Multe nos tentationes fatigant, et ad terram uiuentium tendentibus iter intercludere festinant. Qui ergo dicit, peccata in baptismate funditus non dimitti, dicat in mari Rubro Aegyptios ueraciter non mortuos. Si autem fatetur Aegyptios ueraciter mortuos, fateatur necesse est peccata in baptismate  funditus mori, quia nimirum plus ualet in absolutione nostra ueritas, quam umbra ueritatis. In Euangelio Dominus dicit: »Qui lotus est, non indiget nisi ut pedes lauet, sed est mundus totus .« Si igitur peccata in baptismate funditus non dimittuntur, neque is qui lotus est mundus est totus. Totus enim mundus dici non potest, cui de peccato aliquid remansit. Sed nemo resistit uoci ueritatis, que ait: »Qui lotus est, mundus est totus .« Nihil ergo ei de peccati sui contagione remanet quem totum fatetur mundum ipse qui redemit. Si qui autem dicunt, de peccato quolibet, et triennio penitentia agenda est, et post triennium in uoluptatibus uiuendum, isti adhuc nec predicamenta  uere fidei, nec sacre Scripture precepta cognouerunt. Contra hos predicator egregius Paulus dicit: »Qui seminat in carne sua, de carne sua et metet corruptionem .« Contra hos iterum dicit: »Qui in carne sunt, Deo placere non possunt ;« ubi discipulis subiungit: »uos autem non estis in carne, sed in spiritu :« hi quippe in carne sunt qui in carnalibus uoluptatibus uiuunt. Contra hos dicitur: »Neque corruptio in corruptelam possidebit .« Si autem dicunt pauci temporis penitentiam contra peccatum debere sufficere, ut iterum liceat ad peccatum redire, recte hos pastoris primi sententia percutit, qui ait: »Contigit illis illud ueri prouerbii: Canis reuersus ad uomitum, et sus lota in  uolutabro luti .« Magnum est enim contra peccatum uirtus penitentie, sed, si quis in eadem 278 penitentia perseueret. Nam scriptum est: »Qui perseuerauerit usque in finem hic saluus erit .« Hinc scriptum: »Qui baptizatur a mortuo, et iterum tangit eum, quid proficit lauatio eius?«  Mortuum quippe est omne opus peruersum, quod pertrahit ad mortem, quod uitam iustitie non uiuit. Baptizatur ergo a mortuo et iterum tangit eum, qui praua opera, que se egisse meminit, deplorat, sed se eisdem iterum post lacrymas implicat. Anima ita quelibet eiusdem mortui lauatione non proficit, quia hoc iterum faciendo quod planxit, nec per lamenta penitentie ad rectitudinem iustitie exsurgit. Penitentiam enim uere agere  est commissa plangere, et iterum plangenda declinare. Si qui uero sunt qui dicunt, quia, compulsus quispiam necessitate, si anathematizauerit, anathematis uinculo non tenetur, ipsi sibi testes sunt quia Christiani non sunt; quia ligamenta sancte Ecclesie uanis se estimant conatibus soluere, ac per hoc nec absolutione sancte Ecclesie, quam prestat fidelibus, ueram putant, si legationem eius ualere non estimant. Contra quos diutius disputandum non est, quia per omnia despiciendi et anathematizandi sunt, ut unde se fallere ueritatem credunt, inde in peccatis suis ueraciter ligentur. Si qui sunt igitur qui sub nomine Christiano hec, que prediximus, errorum capitula aut predicare audent aut tacite apud semetipsos tenere, hos procul dubio anathematizamus.  Ex omnibus tamen capitulis in eis, sicut predixi, qui ad me in regia urbe uenire consueuerant, nullum omnino errorem cuiuslibet predicti capituli agnoui, sed neque fuisse existimo, nam si fuisset agnouissem. Quia uero sunt multi fidelium qui imperitie zelo accenduntur, et sepe, dum quosdam quasi hereticos insequuntur, hereses faciunt, eorum infirmitati consulendum est, et sicut predixi ratione ac mansuetudine sunt placandi. Illis quippe sunt similes, de quibus scriptum est: »Testimonium perhibeo de illis quod emulationem Dei habent, sed non secundum scientiam .« uestra itaque excellentia, que in lectione, in lacrymis atque in eleemosynis incessabiliter uiuit, eorum sicut  petii imperitiam placare mansuetis exhortationibus ac responsionibus debet, ut non solum de semetipsa, sed etiam de illis gloriam eterne retributionis inueniat. Hec me dicere uobis nimius amor suasit, quia in uestra letitia me crescere, et in uestra tristitia me existimo minorari. Omnipotens Deus gratia uos celesti custodiat, et salua Domini pietate et piissima Domini tranquillitate pro paruulorum dominorum nutrimento uitam uestram longius extendat.



Epistola Gregorii pape ad Augustinum.

Reuerendissimo et sanctissimo fratri AUGUSTINO, GREGORIUS, seruus seruorum Dei.

Desiderabilem mihi a te missus Denual religiosus presbyter, attulit nuntium, cum te sospitem narrauit;  et ex ministerio, pro quo missus est, fauente Deo, proficere nuntiauit. Detulit etiam a te missas litteras, ubi indicasti quod ager Dominicus qui incultus iacebat, et spinarum aculeis ex infidelitate riguerat uomere tue doctrine exarante, semen uerbi suscepit, et fertilem messem protulit fidelitatis. In eisdem litteris quedam subnexuisti capitula, sciscitando qualiter teneat, uel doceat hec sancta apostolica Romana Ecclesia. Bene satis quia beatus apostolus Petrus, et apostolatus, et episcopatus principium exstitit, et consulenti tibi de statu Ecclesie non ex nobis quasi ex nobis, sed ex gratia »que aperit os mutum, et linguas infantium facit disertas ;« qualiter tenere debeas apostolici uigoris doctrina edicimus. Igitur in primis legebatur quota progenies propinquorum  matrimonio copuletur, dicimus quod oportuerat quidem quandiu se cognoscunt affinitate propinquos ad huius copule non accedere societatem, sed quia temperantia magis, et presertim in tam barbara gente placet plusquam districtio censure, concedendum est, ut post quartam generationem iungantur. Nam quod posuisti, quod si mulier infirmitate correpta non ualuerit uiro debitum reddere, quid eius faciat iugalis, bonum esset, si sic permaneret, ut abstinentie uacaret. Sed quia hoc magnorum est, ille qui se non poterit continere, nubat magis, non tamen subsidii opem subtrahat ab illa cui infirmitas prepedit, et non detestabilis culpa excludit. Presbyter uero uel quilibet sacerdos, si a populo fuerit accusatus, et certi non fuerint testes  qui criminis illati approbent ueritatem, iusiurandum erit in medio, et illum testem proferat de innocentie sue puritate, »cui nuda et aperta sunt omnia ,« sicque maneat in proprio gradu. Nam de homine qui a pontifice confirmatus fuerit, denuo illa talis reiteratio prohibenda est. In missarum autem solemniis, illud obseruandum est, quod Dominus noster iehsu Christus sanctis suis tribuit discipulis: accepit namque calicem et dat eis, dicens: »Hic calix noui testamenti est in meo sanguine. Hoc facite quotiescunque sumitis .« Unde congruum non est, duos uel tres calices in altario ponere, cum missarum solemnia celebrantur. De immolatiuis autem escis consuluisti, si a fidelibus  cum supradictum fuerit, uiuifice crucis signum ediliceret, an non? Illud sufficit respondere quod beatus Apostolus dicit: »Si quis dixerit: Hoc inmolatum est; nolite edere propter eum qui indicauit, et propter conscientiam .« Addidisti adhuc quod, si Pater uel mater, filium uel filiam intra septa monasterii in infantie annis sub regulari tradiderint disciplina, utrum liceat eis, postquam pubertatis impleuerint annos, egredi et matrimonio copulari. Hoc omnino euitamus, quia nefas est, ut oblatis a parentibus Deo filiis uoluptatis frena laxentur. Enimuero quosdam, absque interrogatione symboli, ab adulteris et indignis presbyteris fassus es baptizatos. In his tua dilectio teneat antiquum morem Ecclesie, quia, quisquis in nomine Patris et Filii et  Spiritus sancti baptizatus est, rebaptizari eum minime liceat. Non enim in nomine baptizantis, sed in nomine Trinitatis huius gratie donum percepit, et teneatur quod Apostolus dicit: »Unus Deus, una fides, unum baptisma ,« doctrinam uero spiritalem talibus studiosius ut impertias demandamus.





Incipiunt questiones S. Augustini Cantuariensis archiepiscopi, et responsiones Gregorii pape.

Interrogatio beati Augustini, episcopi Cantuariensis Ecclesie, de episcopis qualiter cum suis clericis conuersentur, uel de his, que fidelium orationibus accedunt ad altarium, quante debeant fieri portiones, et qualiter episcopus in ecclesia agere debeat.

Responsio Gregorii. Sacra Scriptura testatur,  quam bene te nosse non dubito, et specialiter beati Pauli ad Timotheum Epistole, in quibus erudire studuit, qualiter eum in domo Dei conuersari oportuisset. Mos autem sedis est apostolice ordinatis episcopis precepta tradere, ut ex omni stipendio quod accedit, quatuor fieri debeant portiones, una uidelicet episcopo et familie, propter hospitalitatem atque susceptionem; alia clero; tertia pauperibus; quarta ecclesiis reparandis. Sed quia tua fraternitas monasteriorum regulis erudita seorsum uiuere non debet, a clericis suis in Ecclesia Anglorum, que, auctore Deo, nuper ad fidem perducta est, hanc debet conuersationem instituere, que initio nascentis Ecclesie fuit patribus nostris, in quibus »nullus eorum ex his que possidebat, aliquid suum esse  dicebat, sed erant eis omnia communia .« Si qui uero clerici sunt extra sacros ordines constituti, qui se continere non possunt, sortiri uxores debent, et stipendia sua exterius accipere, quia et de his, de quibus prefati sumus, nouimus scriptum, »quod diuidebatur singulis, prout cuique opus erat ,« de eorum quoque stipendio cogitandum atque prouidendum est, et sub ecclesiastica regula tenendum, ut bonis moribus uiuant, et canendis psalmis inuigilent, et ab omnibus illicitis cor et linguam et corpus, Deo auctore conseruent. Communi uita uiuentibus iam de faciendis portionibus, uel exhibenda hospitalitate, et adimplenda misericordia nobis quid erit loquendum, cum omne quod superest  in causis piis ac religiosis erogandum est, Domino et magistro omnium docente: »Quod superest date eleemosynam, et ecce omnia munda sunt uobis .«

Interrogatio Augustini. Cum una sit fides, cur sunt Ecclesiarum diuerse consuetudines, et aliter consuetudo missarum in sancta Romana Ecclesia, atque aliter in Galliarum Ecclesiis tenetur?

Responsio Gregorii. Nouit fraternitas tua Romane Ecclesie consuetudinem, in qua se meminit nutritam, quam ualde amabilem te habeat. Sed mihi placet, ut siue in Romana, siue in Galliarum, siue in qualibet Ecclesia aliquid inuenisti, quod plus omnipotenti Deo possit placere, sollicite eligas in Anglorum Ecclesia, que adhuc ad fidem noua est, institutione  precipua que de multis Ecclesiis colligere potuisti infundas. Non enim pro locis res, sed pro bonis rebus loca amanda sunt. Ex singulis ergo quibusque Ecclesiis, que pia, que religiosa, que recta sunt elige, et hec, quasi in fasciculo collecta apud Anglorum mentes, in consuetudinem depone.

Interrogatio Augustini. Obsecro quid pati debeat, si quis aliquid de ecclesia furto abstulerit.

Responsio Gregorii. Hoc tua fraternitas ex persona furis pensare potest qualiter ualeat corrigi. Sunt enim qui habentes subsidia, furtum perpetrant, et sunt alii qui in hac re ex inopia delinquunt; unde necesse est, ut quidam damnis, quidam uero uerberibus, et quidam districtius, quidam leuius corrigantur. Et cum paululum districtius agitur, ex caritate agendum  est, non ex furore, quia ipsi hoc prestatur qui corrigitur, ne gehenne ignibus tradatur. Sic enim nos fidelibus tenere disciplinam debemus, sicut boni patres carnalibus filiis solent. Quos et pro culpis uerberibus feriunt, et tamen ipsos quos doloribus affligunt, habere heredes querunt, et que possident ipsis seruant, quos irati insequi uidentur. Hec igitur caritas mente tenenda est, et ipsa modum correctionis dictet, ita ut mens extra rationis regulam omnino nichil faciat. Addis etiam quomodo ea que furto de ecclesiis abstulerunt reddere debeant. Sed absit ut Ecclesia cum augmento recipiat, quod de terrenis rebus uidetur amittere, et lucra de uanis querat.

Interrogatio Augustini. Si debent duo germani  fratres singulas sorores accipere, que sunt ab illis longa progenie generate.

Responsio Gregorii. Modis omnibus hoc fieri licet. Nequaquam enim in sacris eloquiis inuenitur, quod huic capitulo contradicere uideatur.

Interrogatio Augustini. Usque ad quotam generationem fidelis debeat cum propinquis sibi copulari, et nouercis, et cognatis, si liceat copulari coniugio?

Responsio Gregorii. Et quidem terrena lex in Romana republica permittit, ut siue fratris, sororis, seu duorum fratrum germanorum, uel duarum sororum filius et filia misceantur; sed experimento didicimus ex tali coniugio sobolem non posse succrescere, et sacra lex prohibet cognationis turpitudinem reuelare. Unde  necesse est ut iam tertia uel quarta generatio fidelium licenter sibi iungi debeat. Nam secunda, quam prediximus, a se omnino debet abstinere. Cum nouerca autem miscere, graue est facinus, quia et in lege scripum est: »Turpitudinem patris tui non reuelabis .« Neque enim patris turpitudinem filius reuelare potest, sed quia scriptum est: »Erunt duo in carne una ,« qui turpitudinem nouerce que una caro cum patre fuit, reuelare presumpserit, profecto patris turpitudinem reuelabit. Cum cognata quoque miscere prohibitum est, quia per coniunctionem priorum caro fratris fuerit facta, pro qua re etiam Ioannes Baptista capite truncatus et sancto martyrio coronatus est . Cui non est dictum, ut Christum  negaret, et pro Christi confessione occisus est. Sed quia eisdem Dominus noster iehsu Christus dixerat, »ego sum ueritas « quia pro 279 ueritate Ioannes occisus est, uidelicet pro Christo sanguinem fudit. Quia uero sunt in Anglorum gente, qui, dum adhuc in infidelitate essent. huic nefando coniugio dicuntur admisti, ad fidem uenientes, admonendi sunt ut se abstineant, et graue hoc esse peccatum agnoscant, tremendum Dei iudicium timeant, ne pro carnali delectatione tormenta eterni cruciatus incurrant. Non tamen pro hac re sacri corporis ac sanguinis Domini communione priuandi sunt, ne in eis illa ulcisci uideamur, in quibus se per ignorantiam ante lauacrum baptismatis astrinxerunt. In hoc enim tempore sancta Ecclesia quedam  per feruorem corrigit, quedam per mansuetudinem tolerat, quedam per considerationem dissimulat atque portat, ut sepe malum quod auersatur, portando et dissimulando compescat. Omnes hi qui ad fidem ueniunt, admonendi sunt, ne tale aliquid audeant perpetrare. Si perpetrauerunt, corporis et sanguinis Domini communione priuandi sunt, quia sicut in his qui per ignorantiam fecerunt, culpa aliquatenus toleranda est, ita in his fortiter insequenda, qui non mentuunt sciendo peccare.

Interrogatio Augustini.---Si longinquitas itineris magna interiacet, ut episcopi non facile ualeant conuenire, an debeant sine aliorum episcoporum presentia episcopi ordinari?

Responsio Gregorii.---Et quidem in Anglorum  Ecclesia, in qua solus tu episcopus inueniris, ordinare episcopum non aliter nisi sine episcopis potes. Nam quando de Galliis episcopi ueniunt, qui in ordinatione ipsi testes assistant? Sed fraternitatem tuam ita uolumus episcopos ordinare, ut ipsi sibi episcopi longo interuallo minime disiungantur, quatenus nulla sit necessitas ut in ordinatione episcopi conuenire non possint; pastorum quoque aliquorum presentia, quia ualde est utilis, facillime debeant conuenire. Cum igitur, auctore Deo, ita fuerint episcopi in propinquis sibi locis ordinati, per omnia episcoporum ordinatio sine aggregatis tribus uel quatuor episcopis fieri non debet. Nam quod in ipsis  rebus spiritualibus ut sapienter et mature disponantur, exemplum a rebus etiam carnalibus sumere possumus. Certe enim, dum coniugia in mundo celebrantur, coniugati quique uocantur, ut qui in uia iam coniugii precesserunt, in subsequentis quoque copule gaudio misceantur. Cur non ergo nobiscum in hac speciali ordinatione qua per sacrum ministerium homo Deo coniungitur, tales conueniant, qui in profectu ordinati episcopi gaudeant, uel pro eius custodia omnium ipsi Domino preces pariter fundantur?

Interrogatio Augustini.---Qualiter debemus cum Galliarum atque Britannorum episcopis agere?

Responsio Gregorii.---In Galliarum episcopis nullam tibi auctoritatem tribuimus, quia ab antiquis predecessorum meorum temporibus pallium  Arelatensis episcopus accepit, quem nos priuare auctoritate percepta minime debemus. Si igitur contingat, ut tua fraternitas ad Galliarum prouinciam transeat, cum eodem Arelatensi episcopo debet agere, qualiter si que sunt in episcopis uitia corrigantur. Qui si forte in disciplina uigore tepidus existat, tue fraternitatis zelo accendendus est. Cui etiam epistolas fecimus, ut cum tue sanctitatis presentiam in Galliis et ipse tota mente subueniat, et que sunt Creatoris nostri iussioni contraria ab episcoporum moribus compescat; ipse autem ex auctoritate propria episcopos Galliarum iudicare non poteris, sed suadendo, blandiendo, bonaque tua opera  eorum imitationi monstrando, prauorum mentes ad studium sanctitatis reforma, quia scriptum est in lege: »Per alienam messem transiens falcem mittere non debes, sed manu spicas conterere et manducare .« Falcem enim iudicii mittere non potes in ea segete, que uidetur alteri commissa, sed per effectum boni operis frumenta Dominica uitiorum suorum paleis exspolia, et in Ecclesie corpore moriendo et persuadendo quasi mandendo conuerte. Quidquid uero ex auctoritate agendum est, cum predicto Arelatensi episcopo agatur, nec pretermitti possit hoc quod antiqua Patrum constitutio inuenit. Britannorum uero omnes episcopos tue fraternitati committimus, ut indocti doceantur, infirmi  persuasione roborentur, peruersi auctoritate corrigantur.

Obsecratio Augustini.---Obsecro ut reliquie sancti Sixti martyris transmittantur.

Concessio Gregorii.---Fecimus quod petisti, quatenus populus, qui in loco quondam S. Sixti martyris corpus dixerunt uenerari, quod tue fraternitati nec uerum nec ueraciter sanctum uidetur, certa sanctissimi et probatissimi martyris beneficia suscipiens, colere incerte non debeat. Mihi tamen uidetur, quia si corpus quod a populo cuiusdam martyris esse creditur nullis illic miraculis coruscat, et neque aliqui de antiquioribus existunt, qui se a parentibus passionem  eius audisse fateantur, ita reliquie quas petistis seorsum condende sunt, ut locus quo prefatum iacet modis omnibus obstruatur, nec permittatur populus certum deserere, et incertum uenerari.

Interrogatio Augustini.---Si pregnans mulier debeat baptizari, aut postquam genuerit, post quantum possit tempus ecclesiam intrare, aut etiam baptizari, ne morte preoccupetur; quod si genuerit, post quot dies hanc liceat sacri baptismatis sacramenta percipere; aut post quantum temporis huic uir suus in carnis copulatione coniungi; et, si menstrua consuetudine tenetur, an in ecclesia intrare ei liceat; aut sacre communionis sacramenta percipere; aut uiro  suo coniungi permittitur, priusquam lauetur aqua; si ecclesiam possit intrare, uel etiam ad mysterium sancte communionis accedere. Que omnia rudi Anglorum genti oportet habere comperta.

Responsio Gregorii.---Hoc non ambigo fraternitatem tuam esse requisitam, cui iam et responsum reddidisse me arbitror. Sed hoc quod ipse dicere, et sentire potuisti, credo quia mea apud te uolueris responsione firmari. Mulier enim pregnans, cur non debeat baptizari, cum non sit ante omnipotentis Dei oculos culpa aliqua fecunditas carnis? Nam cum primi parentes nostri in paradiso deliquissent, immortalitatem quam acceperant recto Dei iudicio perdiderunt, quia idem omnipotens  Deus humanum genus culpa sua funditus exstinguere noluit, et immortalitatem homini pro peccato suo abstulit, et tamen per benignitatem sue pietatis fecunditatem ei sobolis reseruauit. Quod ergo nature humane ex omnipotentis Dei dono seruatum est, qua ratione poterit a sacri baptismatis gratia prohiberi? in illo quippe mysterio, in quo omnis culpa funditus exstinguitur, ualde stultum, si donum gratie contradicere posse uideatur. Cum uero enixa fuerit mulier post quot debeat dies ecclesiam intrare, Testamenti ueteris preceptione didicisti, ut pro masculo diebus triginta tribus , pro femina autem sexaginta sex  debeat abstineri. Quod tamen sciendum est, quia in mysterio accipitur.  Nam si hora eadem qua genuerit, actura gratias intret ecclesiam, nullo peccati pondere grauatur; uoluptas enim carnis non dolor in culpa est, in carnis enim commistione uoluptas est. Nam in prolis prolatione gemitus, unde et ipse Dominus primus magister omnium dixit: »In doloribus paries .« Si enim enixam mulierem prohibemus ecclesiam intrare, ipsam ei penitentiam suam in culpam deputamus. Baptizare autem uel enixam mulierem, uel hoc quod genuerit, si periculo mortis urgetur, uel ipsam hora eadem qua gignit, uel hoc quod gignit eadem hora qua natum est, nullomodo prohibetur, quia sicut sancti mysterii gratia uiuentibus atque  discernentibus cum magna discretione prouidenda est, ita his quibus mors imminet sine ulla dilatione offerenda, ne dum adhuc tempus ad prebendum redemptionis mysterium queritur, interueniente paululum mora, inueniri non ualeat qui redimatur. Ad eius uero concubitum uir suus accedere non debet, quoad usque proles, que gignitur, ablactetur. Praua autem in coniugatorum moribus consuetudo surrexit, ut mulieres filios quos gignunt nutrire contemnant, eosque aliis mulieribus ad nutriendum tradant. Quod uidelicet ex sola causa incontinentie uidetur inuentum, quia dum se continere nolunt, despiciunt lactare quos gignunt. He itaque que filios suos ex praua consuetudine aliis ad nutriendum tradunt, nisi purgationis  tempus transierint, uiris suis non debent admisceri, quippe quia et sine partus causa cum inconsuetis menstruis detinentur, uiris suis misceri prohibeantur, ita ut morte lex sacra feriat, si quis uir ad mulierem menstruatam accedat. Que tamen mulier, dum consuetudinem menstrualem patitur, prohiberi ab ecclesia non debet, quia natura ei superfluens in culpa non ualet reputari, et per hoc quod inuita patitur, iustum non est, ut ab ingressu templi priuetur. Nouimus namque quod mulier que fluxum patiebatur sanguinis, post tergum Domini humiliter ueniens, uestimenti eius fimbriam tetigit, atque ab ea statim sua infirmitas recessit ? Si ergo in fluxu sanguinis posita laudabiliter potuit uestimentum Domini tangere, cur que menstrua sanguinis patitur ei non  liceat Domini ecclesiam intrare. Sed dicis: Illam infirmitas compulit, has uero, de quibus loquimur, consuetudo constringit. Perpende enim, frater carissime, quia omne quod in hac carne mortali patimur ex infirmitate nature est digno Dei iudicio per culpam ordinatum. Esurire namque, sitire, estuare, algere, lassessere ex infirmitate nature est. Et quid est aliud contra famem alimenta, contra sitim potum, contra estum auras, et contra frigus uestem, contra lassitudinem requiem querere, nisi medicamenta quedam contra egritudines explorare? Femine namque et menstruus sui sanguinis fluxus egritudo est. Si igitur bene presumpsit, quod uestimentum Domini in languore posita tetigit, quod uni persone infirmate conceditur, cur non concedatur  cunctis mulieribus que nature sue uitio infirmantur? Sancte etenim communionis mysterium in eisdem diebus percipere non debet prohiberi. Si enim ex magna ueneratione percipere non presumit, laudanda est; sed si perceperit, non iudicanda. Bonarum quippe mentium est etiam ibi aliquo modo culpas suas cognoscere, ubi culpa non est, quia sepe sine culpa agitur quod uenit ex culpa; unde etiam cum esurimus, sine culpa comedimus, quibus ex culpa primi hominis factum est ut esuriamus. Menstrua enim consuetudo mulieribus non aliqua culpa est, uidelicet quia naturaliter accidit; sed quod natura tamen ipsa uitiata est, ut etiam sine uoluntatis studio uideatur esse polluta, ex culpa uenit uitium, in quo  se ipsam qualis per iudicium facta sit humana natura cognoscat, et homo qui culpam sponte perpetrauit, reatum culpe portet inuitus. Atque ideo femine, cum semetipsas considerant, et que menstrua consuetudine ad sacramentum Dominici corporis et sanguinis accedere non presumunt, de sua recta consuetudine laudande sunt. Cum uero percipiendi ex religiose uite consuetudine eiusdem mysterii amore rapiuntur, reprimende, sicut prediximus, non sunt. Sicut enim in Testamento ueteri exteriora obseruantur opera, ita in Testamento Nouo non tam quod exterius agitur, quam id quod interius cogitatur sollicita intentione attenditur, ut subtili sententia puniatur. Nam cum multa lex uelut immunda manducare prohibeat, in Euangelio tamen Dominus  dicit: »Non quod intrat in os coinquinat hominem, sed ea que exeunt de ore illa sunt que coinquinant hominem .« Atque paulo post subiicit, exponens: »Ex corde exeunt cogitationes male ,« ubi ubertim iudicandum est, quia illud ab omnipotente Deo pollutum esse in opere ostenditur, quod ex polluta cogitationis radice generatur. Unde Paulus quoque apostolus dicit: »Omnia munda mundis, coinquinatis autem et infidelibus nichil est mundum .« Atque mox eiusdem causas coinquinationis annuntians subiungit: »Coinquinata sunt enim eorum et mens et conscientia .« Si ergo ei cibus immundus non est, cui mens munda, cur quod mente munda mulier ex natura patitur, ei in immunditiam reputetur? uir enim cum propria coniuge  dormiens, nisi lotus aqua ecclesiam intrare non debet, sed neque lotus intrare statim debet. Lex autem ueteri populo precepit dicens, ut mistus uir mulieri 280 et lauari aqua debeat, et ante solis occasum ecclesiam non intrare; quod tamen intelligi specialiter potest, quia mulieri uir miscetur, quando illicite concupiscentie animus in cogitatione per delectationem coniungitur, quia nisi prius ignis concupiscentie a mente deferueat, dignum se congregationi fratrum estimare non debet, qui se grauari per nequitiam praue uoluptatis uidet. Quamuis de hac re diuerse hominum nationes diuersa sentiant, atque alia custodire uideantur, Romanorum tamen semper ab antiquioribus usus fuit, post admistionem proprie coniugis, et lauacri purificationem querere, et  ab ingressu ecclesie paululum reuerenter abstinere. Nec hec dicentes culpam deputamus esse coniugium, sed quia ipsa licita admistio coniugis sine uoluptate carnis fieri non potest, a sacri loci ingressu abstinendum est, quia uoluptas esse sine culpa non potest. Non enim de fornicatione uel de adulterio natus fuerat qui dicebat: »Ecce enim in iniquitatibus conceptus sum, et in peccatis peperit me mater mea .« Qui enim in iniquitatibus conceptum se nouerat, a delicto se natum gemebat, quia portat arbor in ramo humorem uitii, quem traxit ex radice; in quibus tamen uerbis non admistionem coniugum iniquitatem nominat, sed ipsam uidelicet uoluptatem. Commistiones enim sunt multe et licite  ac legitime, et tamen in earum actu aliquatenus fedamur, sicut sepe irascendo culpas insequimur, et tranquillitatem in nobis animi perturbamus. Et cum rectum sit quod agitur, non est tamen approbabile, quod in eis animus perturbatur. Contra uitia quippe delinquentium iratus fuerat, qui dicebat: »Turbatus est pre ira oculus meus ;« quia enim, nisi tranquilla mens non ualet in contemplatione se ad lucem suspendere, et in ira ipsum oculum turbatum dolebat; quia dum mala acta deorsum insequitur, confundi atque turbari a summorum contemplatione cogebatur. Et laudabilis est ergo ira contra uitium, et tamen molesta, quia turbatum se aliquem reatum incurrisse estimabat. Legitima ergo carnalis copula oportet ut causa prolis  sit, non uoluptatis, et carnis commistio creandorum liberorum sit gratia, non satisfactio uitiorum. Si quis sua coniuge, non cupidine uoluptatis raptus, sed solummodo creandorum liberorum gratia utitur, ipse profecto siue de ingressu ecclesie, seu de sumendo corporis Dominici et sanguinis mysterio suo est iudicio relinquendus, quia a nobis prohiberi non debet accipere, qui in igne positus nescit uri. Cum uero non amor procreande sobolis, sed uoluptas dominatur in opere commistionis, habent coniuges etiam de sua commistione, quod defleant: hoc enim eis concedit sancta predicatio, et tamen de ipsa concessione metus animum concutit. Nam cum Paulus apostolus diceret: Qui se continere non potest, habeat suam uxorem ; statim subiungere  curauit: »Hoc autem dico secundum indulgentiam, non secundum imperium .« Non enim indulgetur quod licet et iustum est. Quod igitur indulgeri dixit, culpam esse demonstrauit. uigilanti uero mente pensandum est, quod in Sina monte Dominus populum abstinere a mulieribus precepit . Et si illic ubi Dominus per creaturam subditam hominibus loquebatur, tanta prouisione est munditia corporis requisita, ut qui uerba Dei reciperent mulieribus misti non essent, quanto magis mulieres, que corpus Domini omnipotentis accipiunt custodire se in carnis munditia debent, ne ipsa inestimabilis magnitudine mysterii grauentur? Hinc etiam ad Dauid de pueris suis per sacerdotem dicitur, ut si a mulieribus mundi essent, panem propositionis  acciperent; quos omnino non perciperent, nisi prius mundos eos Dauid a mulieribus fateretur . Tunc autem uir qui post admistionem coniugis lotus aqua fuerit, etiam sacre communionis mysterium ualet accipere, cum ei iuxta prefinitam sententiam, etiam ecclesiam licuerit intrare.

Interrogatio Augustini.---Si post illusionem, que per somnium solet accidere, uel corpus Domini quilibet accipere ualeat, uel si sacerdos, sacra mysteria celebrare.

Responsio Gregorii.---Et quidem hunc Testamentum ueteris legis, sicut in superiori capitulo iam diximus, pollutum dicit, et nisi lotum aqua, ei usque  ad uesperum intrare ecclesiam non concedit. Quod tamen specialiter ad illum populum, spiritaliter autem intelligens, sub eodem intellectu accipiet quo prefati sumus, quia quasi per somnium illuditur qui, tentatus in immunditia, uanis imaginibus in cogitationibus inquinatur. Sed lauandus est aqua, ut culpas cogitationis lacrymis abluat. Et nisi prius ignis tentationis recesserit, reum se quasi usque ad uesperam cognoscat. Sed est in eadem illusione necessaria ualde discretio, que subtiliter pensare debeat, ex qua re accidat menti dormientis. Aliquando enim ex crapula, aliquando ex nature superfluitate, aliquando ex cogitatione contigit, aliquando per infirmitatem. Et quidem cum ex nature superfluitate uel infirmitate euenit, omnino hec illusio non est timenda, quia  hanc, animo nesciente, pertulisse magis dolendum est quam fecisse. Cum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi sancti mysterii, uel missarum solemnia celebrandi, cum fortasse aut dies festus exigit, aut exhibere mysterium, pro eo quod sacerdos alius in loco deest, ipsa necessitas compellit. Nam si adsunt alii qui implere ministerium ualeant, illusio pro crapula facta, a perceptione sacri mysterii prohibere non debet, sed ab immolatione sacri mysterii abstinere  humiliter debet, si tamen animum dormientis turpes imaginationes concusserunt. Nam sunt quibus ita plerumque illusio  nascitur, ut eorum animus etiam in somno corporis positus, turpibus imaginationibus non fedetur. Qua in re unum ibi ostenditur; ipsa mens non rea, nec tamen suo iudicio libera, cum se, etsi dormiente corpore, nichil meminit uidisse, tamen in uigiliis corporis meminit in ingluuiem cecidisse. Si uero ex turpi cogitatione dormientis oritur illusio dormientis, patet animo reatus suus uidet; etenim a qua radice inquinatio illa processerit, quia quod cogitauit sciens, hoc pertulit nesciens. Sed pensandum est ipsa cogitatio utrum in suggestione, an in delectatione, an, quod maius est, in peccati consensu ceciderit. Tribus enim modis impletur omne peccatum, uidelicet suggestione, delectatione, consensu. Suggestio est quod fit per diabolum; delectatio per carnem; consensus  per spiritum: quia cum primum culpam serpens suggessit, Eua uelut caro delectata est, Adam uero uelut spiritus consensit. Et necessarium est magna discretione inter suggestionem, et delectationem atque consensum iudicem sui prodere animum. Cum enim malignus spiritus peccatum suggerit in mente, si nulla peccati delectatio sequitur, peccatum omnino perpetratum non est. Cum uero delectari caro ceperit, tunc peccatum incipit nasci. Si autem etiam ad consensionem ex deliberatione descendit, tunc peccatum cognoscitur perfici. In suggestione igitur peccati initium est, in delectatione nutrimentum, in consensu perfectio. Et sepe contingit ut hoc, quod malignus spiritus seminat in cogitatione, caro  in delectatione trahat, nec tamen anima eidem delectationi consentiat. Et, cum caro sine anima delectari nequeat, ipse tamen animus, carnis uoluptatibus reluctans, in delectatione carnali aliquo modo ligatur inuitus, ut ei ex ratione contradicat, nec consentiat, et tamen delectatione ligatus sit, sed ligatum se uehementer ingemiscat. Unde et ille celestis exercitus precipuus miles gemebat dicens: »uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis .« Si autem captiuus erat minime pugnabat, sed et pugnabat. Quapropter et captiuus erat, et captiuus non erat, et pugnabat. Igitur legi mentis lex, que in membris est, repugnabat. Si autem pugnabat, captiuus  non erat. Ecce ita est homo, ut ita dixerim, et captiuus et liber; liber ex iustitia quam diligit, captiuus ex delectatione quam portat inuitus.



Incipit synodus Romana habita a Gregorio papa primo.

Regnante in perpetuum Domino nostro Iesu Christo, temporibus piissimi ac serenissimi domini Mauricii, et Theodosii Tiberii, Augustorum, eiusdem domini Mauricii imperii anno 13, indictione 13, quinta die mensis Iulii, Gregorius papa, coram sacratissimo beati Petri apostoli corpore, cum episcopis omnibus Romane Ecclesie et presbyteris residens, astantibus diaconibus, et cuncto clero dixit: In sancta hac Romana Ecclesia, cui diuina dispensatio preesse me uoluit, dudum consuetudo est ualde  reprehensibilis exorta, ut quidam ad sacri altaris mysterium cantores eligantur, et in diaconatus ordine constituti modulationi uocis inseruiant, quos ad predicationis officium et eleemosynarum studium uacare congruebat. Unde fit plerumque ut ad sacrum ministerium dum blanda uox queritur, queri congrua uita negligatur, et cantor, minister Domini, moribus stimuletur, cum populum uocibus delectet. Qua de re presenti decreto constituo, ut in sede hac sacri altaris ministri cantare non debeant, solumque Euangelice lectionis officium inter missarum solemnia exsoluant. Psalmos uero ac reliquas lectiones censeo per subdiaconos, uel si necessitas exigit, per minores ordines exhiberi. Si quis autem contra hoc decretum meum uenire tentauerit, anathema sit. Et  responderunt omnes: Anathema sit.

uerecundus mos torpore indiscretionis inoleuit, ut huius sedis pontificibus ad secreta cubili seruitia laici pueri ac seculares obsequantur. Et cum pastoris uita esse discipulis semper debeat in exemplo, plerumque clerici qualis in secreto sit uita sui pontificis nesciunt, quam tamen, ut dictum est, seculares pueri sciunt. De qua re presenti decreto constituo ut quidam ex clericis uel etiam ex monachis electi ministerio cubiculi pontificalis obsequantur, ut is, qui in loco est regiminis, habeat testes tales qui ueram eius in secreto conuersationem uideant, qui ex uisione sedula exemplum profectus sumant.

Consuetudo noua in ecclesia hac et ualde reprehensibilis  erupit, ut cum rectores eius patrimonii urbana uel rustica predia iure illis competere posse suspicantur, fiscali more titulos imprimant, atque hoc, quod competere pauperibus estimant, non iudicio, sed manibus defendant.

Et cum per predicatores suos ueritas dicat: »Nihil per contentionem ,« etiam ipsum litigiose contentionis malum transcenditur, et res quelibet, cum estimatur ecclesie posse competere, ui tenetur. Proinde presenti decreto constituo, ut si quis ecclesiasticorum unquam titulos ponere siue in rustico, siue in urbano predio sua sponte presumpserit, anathema sit. Et responderunt omne: Anathema sit.

Is autem qui preest ecclesie, si hoc uel ipse fieri  precipit, uel sine sua preceptione factum digna punire animaduersione neglexerit, anathema sit. Et responderunt omnes: Anathema sit.

Sicut indignos nos per beati Petri apostoli reuerentiam mens fidelium ueneratur, ita nostram infirmitatem decet semetipsam semper agnoscere, et impense sibi uenerationis onera declinare. Ex amore quippe fidelium huius sedis rectoribus mos ultra meritum erupit, ut cum eorum corpora humanda deferuntur, hec dalmaticis contegant, easdem dalmaticas, pro sanctitatis reuerentia, sibimet partiendas populus scindat, et cum adsint multa sacris corporibus apostolorum martyrumque uelamina, et a peccatorum corpore sumitur quod pro magna reuerentia reseruetur. De qua re presenti decreto constituo, ut  feretrum, quo Romani pontificis corpus ad sepeliendum ducitur, nullo tegmine ueletur. Quam decreti mei curam gerere sedis huius presbyteros ac diaconos censemus. Si quis uero ex eorum ordine hoc 281 curare neglexerit, anathema sit. Et responderunt omnes: Anathema sit.

Antiquam Patrum regulam sequens, nichil unquam de ordinationibus accipiendum esse constituo, neque ex datione pallii, neque ex traditione chartarum, neque ex ea quam noua per ambitionem simulatio inuenit appellatione pastelli. Quia enim ordinando episcopo pontifex manum imponit, euangelicam uero lectionem minister legit, confirmationis uero huius epistolam notarius scribit, sicut pontificem manum non decet, quam imponit uendere, ita minister, uel  notarius non debet, in ordinatione eius, uocem suam aut calamum uenundare. Pro ordinatione ergo, uel pallio, seu chartis, atque pastello, eumdem qui ordinandus est, uel ordinatus, omnino aliquid dare prohibeo. Ex predictis rebus si quis aliquid commodi appellatione exigere, uel petere forte presumpserit, in districto omnipotentis Dei examine reatui subiaceat. Is autem qui ordinatus fuerat, si non ex placito, neque exactus, aut petitus, post acceptas chartas et pallium offerre aliquid cuilibet ex clero gratie tantummodo causa uoluerit, hoc accipi nullo modo prohibemus, quia eius oblatio nullam culpe maculam ingerit, que ex accipientis ambitu non processit. Multos ex ecclesiastica familia nouimus  ad omnipotentis Dei seruitium festinare, ut ab humana seruitute liberi in diuino mysterio ualeant in monasteriis conuersari. Quod si passim dimittimus, omnibus fugiendi ecclesiastici iuris dominium occasionem prebemus. Si uero festinantes, ad omnipotentis Dei seruitium incaute retinemus, illi inuenimur negare quedam qui dedit omnia. Unde necesse est ut, si quis ex iuris ecclesiastici seruitute ad Dei seruitium conuerti desiderat, probetur prius in laico habitu constitutus, et si mores illius atque conuersatio bono desiderio illius testimonium ferunt, absque ulla retractione seruire in monasterio omnipotenti Domino permittatur, et ab humano seruitio liber recedat, qui pro diuino obsequio districtiorem subire appetit seruitutem.





Incipit epistola Felicis Sicilie episcopi sancto Gregorio pape Romanorum directa.


Domino beatissimo et honorabili sancto Patri, GREGORIO, FELIX uestre salutis amator.

Beatissime uestre salutis, ac sanctitatis iura penes Deum sunt manifesta, dum predicationibus scilicet apostolicis, et doctrine uere fidei cultura uniuersa repleta sit terra, per diuinorum tamen eruditionem eloquiorum, uestra instruente admonitione exhortatoria superedificatur orthodoxa Christi Ecclesia, apostolica institutione fundata et a fidelibus Patribus firmissime roborata. Ad quam omnes beatissimi apostoli pari honoris et potestatis consortio prediti, populorum agmina conuertentes, pie sancteque »de tenebris ad lumen « de lapsu infidelitatis ad  ueram fidem, de morte ad uitam homines, diuine predestinationis gratia prescitos, salutaribus preceptis ac monitis perduxerunt. Quorum sanctorum apostolorum uestra fraternitas honoranda sequens merita, et perfectius implens exempla, Ecclesiam Dei morum probitate, et actuum sanctitate condecorat, et fide sacra Christianisque moribus uigens, que fieri Deo placita precipit, studiis pontificalibus indesinenter operatur, et perficit, seruans diuine legis precepta, quia »non auditores legis iusti sunt apud Deum,« sicut narrat Apostolus, »sed factores legis iustificabuntur .« Hec quidem meditantes, perlatum est, sicut a quibusdam Roma uenientibus, uos Augustino, consodali nostro, per uenerabilem sanctitatem uestram postmodum episcopo  Anglorum genti ordinato, et illuc directo, atque Anglis scripsisse, quos olim ad fidem conuersos per uos cognouimus, ut quarta progenie coniuncti non separentur. Que consuetudo dudum in illis, aut in istis partibus, quando una uobiscum ab infantia nutritus atque edoctus fui, non erat, nec in ullis predecessorum uestrorum decretis aut reliquorum generaliter, uel specialiter Patrum institutis legi, aut hactenus ab ullis sapientibus esse concessum didici, sed semper usque septimum originis sue gradum hoc a sanctis antecessoribus uestris, et ceteris sanctis Patribus, tam in Nicena synodo quam et in aliis sanctis conciliis congregatis seruari debere reperi, et a recte uiuentibus, ac Deum timentibus  hominibus studiose preuideri cognoui. Dum hec nobiscum uersabantur, superuenere et alia de quibus necessarium nobis uidetur uestram consulere auctoritatem. Deuenerunt quippe ad nos tam Benedictus Siracusane Ecclesie episcopus, quam et alii fratres nostri equidem lacrymantes ac dicentes per seculares et laicos nimis se esse turbatos, atque animo afflictos super immoderatis actibus eorum, pro quibus et aliqua merita eis impingebantur. Sunt etiam quedam ecclesie in nostra prouincia super quarum consecrationibus dubitatur, et tam propter rerum antiquitatem quam et propter earum custodum incuriam, nescitur utrum dedicate ab episcopis fuerint necne; super quibus omnibus nos a uestra sanctitate, ac uestre sedis auctoritate instrui  precamur. Et utrum ea que, sicut prediximus, uos prefato consodali nostro Augustino episcopo, et Anglorum genti scripsisse audiuimus specialiter eis, in generaliter omnibus scripta sunt scriptis uestris imbui querimus, et de hac siue de aliis prescriptis rebus pleniter informari cupimus. Nos enim ea que legimus, et obseruari a fidelibus cognouimus non increpando, quod absit uobis significamus, sed quid rationabiliter, et fideliter super his obseruare debeamus, requirimus. Et quoniam non modicum murmur super hac re nobiscum uersatur, quid respondere fratribus, et cepiscopis nostris debeamus, a uobis quasi a capite responsum querimus, ne super his ancipites remaneamus, aut murmur ullum tam nostris temporibus quam posteris inter nos, et alios  remaneat, rumorque uester, qui semper bonus et optimus fuit, detractionibus laceretur, uel subrodatur, aut nomen uestrum, quod absit, superuenientibus temporibus blasphemetur. Nos autem que recta sunt auctore Deo humili corde seruantes, uno uinculo caritatis uobis constricti, uestram religionem in omnibus ut fideles alumni defendentes, a uobis que recta sunt querimus. Scimus enim, ut semper sancte sedis presules, primo apostoli, deinde successores eorum fecerunt uos uniuersalis Ecclesie, et maxime episcoporum qui oculi propter contemplationem et speculationem uocantur, Domini curam gerere, ac de religione et lege uestra assidue cogitare sicut scriptum est: »Beatus uir qui meditabitur in lege Domini die ac nocte .«  Que meditatio non lectione per figuram litterarum tantum conspecta, sed exuberante in uobis Christi gratia, in uestra cognoscitur conscientia immobiliter insita. Nullatenus de uestro corde recedente lege Christi, et iustitia Domini sacrosancta, sicut in psalmis dicit Propheta: »Os iusti meditabitur sapientiam, et lingua eius loquetur iudicium. Lex Dei eius in corde ipsius .« non atramento, sed spiritu Dei uiui uestris in arcanis conscripta; non igitur in tabulis lapideis, sed in tabulis cordis. Exstinguatur, oramus, uestris sapientissimis responsis, et auxiliis omnis tenebrarum caligo, ut lucifer nobis resplendeat per uos, sanctissime Pater, et dogmatica definitio omnes  ubique letificans, qua gloriosi sancte Ecclesie Patres propria et piissima dogmata, in eterne uite firmam hereditatem predicare noscuntur. Et subscriptio: Incolumem uos, et Deo placitum, sancte Pater Patrum orantem pro nobis, Dominus custodiat in euum. Amen.



Rescriptum sancti Gregorii pape Felici Sicilie episcopo.

Fratri reuerendissimo FELICI cepiscopo, GREGORIUS seruus seruorum Dei.

Caput nostrum, quod est Christus, ad hoc sua membra nos esse uoluit, ut per eius largam caritatem, et fidem unum nos in se corpus efficeret. Cui ita nos adherere conuenit, ut quia sine ipso nichil esse possumus, per ipsum esse possimus quod dicimur. Ab  arce capitis nulla res nos diuidat, ne ab eo  relinquamur, et uelut deiecti de uite palmites arescamus. Ut ergo Redemptoris nostri habitaculum esse mereamur, in dilectione ipsius toto mentis studio maneamus, ipse namque ait: »Qui diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus .« Exegit ergo dilectio tua, frater carissime, ut ex auctoritate sedis apostolice tuis deberemus consultis respondere. Quod licet non prolixe, sed succincte agere festinaremus, propter quasdam importunitates, que nostris impedientibus peccatis in nos superuenere, tuis tamen hec per reliqua sanctorum Patrum instituta studiis perquirere latius,  et inuestigare committimus. Non enim potest mens attrita oneribus atque importunitatibus pregrauata, tantum boni peragere, quantum delectata et oppressionibus soluta. Non ergo ista ob id pertulimus, ut hec et alia que necessaria fore cognouerimus tue sanctitati uelimus denegare, sed ut quod hic minus inuenitur, latius inquiratur. Ex tribus enim apostolicam sedem, in qua alitus es et edoctus, capitulis consulendam predecessorum tuorum sequens exempla, credidisti, id est, de consanguinitatis coniunctione, et de uexatione episcoporum a subditis, et de ecclesiarum dubitatione consecrationum. Quod igitur scripsi Augustino, Anglorum genti episcopo, alumno uidelicet ut recordaris tuo, de consanguinitatis coniunctione, ipsi et Anglorum genti que nuper  ad fidem uenerat, ne a bono quod ceperat, metuendo austeriora, recederet, specialiter et non generaliter ceteris me scripsisse cognoscas: unde et mihi omnis Romana ciuitas testis existit. Nec illa intentione illis scripta mandaui, ut post firma radice in fide summe solidati, si infra propriam consanguinitatem inuenti fuerint non separentur, aut infra affinitatis lineam, id est, usque ad septimam generationem coniungantur; sed adhuc illos neophytos existentes sepissime prius eos illicita edocere, et uerbis ac exemplis instruere, et que post de talibus egerint, rationabiliter et fideliter excludere oportet. Nam iuxta Apostolum qui ait: »Lac uobis potum dedi non escam ,« ista illis modo non  posteris, ut supra dictum est, temporibus tenenda indulsimus, ne bonum quod infirma adhuc radice plantatum erat, erueretur, sed ceptum firmaretur, et usque ad perfectionem custodiretur. Sane, si in his secus quam debuimus aliquid egimus, non propter ipsam in futurum seruandam, sed commiserando actum esse cognoscas. Unde et testem inuoco Deum, qui cogitationes omnium nouit hominum, »cuius etiam oculis omnia nuda sunt, et aperta .« Nam si ea destruerem que antecessores nostri statuerunt, non constructor, sed euersor esse iuste comprobarer, testante ueritatis uoce, que ait: »Omne regnum in se diuisum non stabit ,« et omnis scientia, et lex aduersum se diuisa destruetur; ideoque necesse est ut  concorditer omnia statuta sanctorum Patrum nostrorum teneamus, nichil per contentionem agentes, sed ad omne studium bone deuotionis unanimes, diuinis et apostolicis constitutionibus, auxiliante Domino, pareamus. O quam bona est caritas, que absentia per imaginem, presentia sibimet exhibet per amorem, diuisa unit, confusa ordinat, inequalia sociat, imperfecta consummat! Quam recte predicator egregius »uinculum perfectionis « uocat, quia uirtutes quidem cetere perfectionem generant, sed tamen eas caritas ligat, ut ab amantis amore dissolui nequeant! His rite perpensis caritatiue iam dictis indulsi, nec preceptum dedi, sed consilium, neque regulam, in his posteris ullis tenendam tradidi, sed de duobus periculis, quod  facilius sit uitandum, ostendi. Si igitur in rebus secularibus suum cuique ius et proprius ordo seruandus est, quanto magis in ecclesiasticis dispositionibus, nulla debet induci confusio, ne ibi discordia locum inueniat, unde pacis debent bona procedere? Quod hac ratione seruabitur, si nichil potestati, sed totum equitati tribuitur. 282 Quapropter multum cor nostrum magnitudini uestre congaudet, quod sic uos in uestris actibus studiosos inuenimus, ut uos et nostri curam habeatis, et talia suscitando inquirere studeatis, quatenus et talia uobis, non solum apud homines gloriam, sed et apud omnipotentem Deum premia mercedis inquirant.

Ceterum super uexatione episcoporum, de qua nos consulere uoluistis, scimus quia nullis uita presulum  perturbari debeat excessibus, quia ualde indignum est ut hi qui throni Dei uocantur, aliqua motione a reliquis uel subditis turbentur; quoniam si Dauid regum iustissimus in Saul, quem constabat iam a Domino reprobatum et abiectum esse, manum mittere non presumpsit , quanto magis cauendum est, ne manum detractionis, aut uituperatonis, siue indiscretionis, aut dehonorationis quidam mittant in unctum Domini, uel in predicatores sancte Ecclesie, quia eorum uexatio, siue detractio ad Christum pertinet, cuius uice in Ecclesia legatione funguntur ? Unde summopere cauendum est omnibus fidelibus ne clanculo, aut publice episcopum suum, id est, unctum Domini detractionibus,  aut uituperationibus dilanient, perpendentes illud exemplum Marie, quia pro eo quod pro Moysi famulo Domini propter Aethiopissam detraxit , immundissima lepra multata sit . Et aliud Psalmiste: »Nolite tangere christos meos, et in prophetis meis nolite malignari .« Et in lege diuina legitur; »Diis non detrahes, et principi populi tui non maledices .« Unde ualde preuidendum est subditis tam clericis quam laicis, ne episcoporum, aut prepositorum suorum uitam reprehendere audeant, ne, unde mala redarguunt, inde per elationis impulsum in profundiora mergantur. Admonendi sunt etiam ne, cum culpas prepositorum suorum considerant, contra eos audaciores fiant, sed sic eorum praua apud semetipsos  diiudicent, ut diuino timore constricti ferre sub eis iugum reuerentie non recusent, quoniam facta episcoporum, uel prepositorum oris gladio ferienda non sunt, etiam cum recte reprehendenda uideantur, quoniam a predecessoribus nostris, et a reliquis multis sanctis statutum fore cognouimus, ut oues pastores suos leuiter non reprehendant, nec eos criminari, uel accusare presumant, quia cum in prepositis nostris delinquimus, eius ordinationi qui eos nobis pretulit obuiamus . Unde Moyses cum contra se et Aaron populum conqueri cognouisset, ait: »Nos enim quid sumus? Nec contra nos est murmur uestrum, sed contra Dominum .« Quapropter admonendi sunt subditi utriusque ordinis uiri, ut cum magistrorum facta  conspiciunt, ad cor suum redeant, et de eorum increpationibus non presumant, »quia non est discipulus super magistrum, nec seruus super dominum suum .« De dedicationum uero ecclesiarum dubitatione super qua nos inter cetera consulere uoluistis, hoc uos rite tenere debetis quod ab antecessoribus nostris traditum accepimus, id est, ut quoties tam de baptismo aliquorum, uel confirmatione, quam et de ecclesiarum consecratione dedicationum in dubium habetur, et nec scriptis, nec testibus certa ratio habetur, utrum baptizati, uel confirmati, siue ecclesie consecrate sint, ut baptizentur tales, ac confirmentur, atque ecclesie canonice dedicentur, ne talis dubitatio ruina fidelibus fiat, quoniam non monstratur iteratum quod non certis  indiciis ostenditur rite peractum. Hec nos, adminiculante diuina gratia ita tenere cupimus, uobisque ut postulastis tenere et docere mandamus, et ea que a sanctis Patribus ante nos sunt statuta, non proterue interrumpere, sed fideliter seruare mandamus. Unde Redemptoris nostri misericordiam exoramus, ut sua uobis in omnibus gratia suffragetur et effectu uos implere tribuat quod uelle concessit. Progeniem uero suam unumquemque de his qui fideliter edocti et iam firma radice plantati stant, inconuulse usque ad septimam obseruare decernimus generationem, et quandiu se agnoscunt affinitate propinquos ad huius copule non accedere societatem, nec eam quam aliquis ex propria consanguinitate coniugem habuit,  uel aliqua illicita pollutione maculauit in coniugium ducere ulli profecto Christianorum licet uel licebit, quia incestus est talis coitus, et abominabilis Deo, et cunctis bonis hominibus. Incestuosos uero nullo coniugii nomine deputandos, et a sanctis Patribus dudum statutum esse legimus a Deo nolumus nos in hac re a ceteris fidelibus reprehendi, quia quod in his illi Anglorum genti indulsimus, non formam dando, sed considerationem, ne Christianitatis bonum quod ceperant imperfectum dimitterent egimus.

Quia ergo hac in re tanto commoda retributionis accrescunt, quanto et studium laboris augetur, paterna uos dulcedine salutantes, hortamur ut preposita opportunitatis occasione, in uestra efficacia enixius elaborare studeatis, atque id modis omnibus,  ut possibile fuerit omnium studio agere contendatis, quatenus predicabile desiderium uestrum auxilio omnium adiuuante Domino compleatis. Nec hoc quoque in hac sollicitudinis parte relinquimus, quod omnes incestuosi a liminibus sancte Ecclesie sint separandi, usque dum per satisfactionem precibus sacerdotum eidem sancte Ecclesie canonice reconcilientur. Sunt enim mali segregandi a bonis, et iniqui a iustis, ut saltem rubore suo conscientias suas recognoscant, et conuertantur a prauitatibus suis. Ac si incorrigibiles apparuerint segregentur a fidelibus usque ad satisfactionem, iuxta Domini saluatoris sententiam, qui inter cetera de peccante in se fratre ait: »Si peccauerit in te frater tuus, corripe  eum inter te et ipsum solum. Si te audierit lucratus eris fratrem tuum. Si te non audierit, adhibe tecum unum uel duos, ut in ore duorum uel trium testium stet omne uerbum. Quod si non audierit eos, dic Ecclesie. Si autem Ecclesiam non audierit, sit tibi sicut ethnicus et publicanus .« His ergo et multis aliis sanctorum Patrum auctoritatibus sunt mali a bonis separandi, ne pereant iusti pro iniustis, sicut scriptum est: »Periit iustus pro iniusto .« Debet enim semper discretio fieri inter bonos et malos, sicut est inter hedos et oues. Manifesta quoque peccata non sunt occulta correptione purganda, sed palam sunt arguendi qui palam nocent, ut dum aperta purgatione sanantur, hi qui eos imitando deliquerant, corrigantur. Dum  enim unus corripitur, plurimi emendantur. Et melius est ut pro multorum saluatione unus condamnetur, quam per unius licentiam multi periclitentur. Nec mirum si inter homines hec ratio custoditur, cum inter iumenta hec fieri persepe cognoscimus. Etenim que scabiem, aut impetiginem habere uidentur, separantur a sanis, ne illorum morbo cetera damnentur, uel pereant. Satius ergo ut mali aperte corrigantur, quam pro illis boni pereant. Unde uoluimus uos omnes in unum conuenire episcopos, ut de incidentibus causis fiat disceptatio, et salubris de ecclesiastica obseruatione collatio, quatenus dum per hoc et preterita corrigantur, et regulam futura suscipiunt, omnipotens ubique Dominus fratrum concordia  conaudetur. Cuius uobis adesse presentiam si hec obseruabitis, scitote, quia scriptum est: »Ubi fuerint duo uel tres congregati in nomine meo, ibi ero in medio eorum .« Si ergo adesse dignatur, ubi duo uel tres sunt, quanto magis non deerit ubi plures conueniunt sacerdotes? Et quidem quia adhibendum bis in anno concilium Patrum sit regulis institutum non latet, sed ne forte aliqua excusatio sit, semel decerminus congregari, ut exspectatione concilii nichil prauum, nichil presumatur illicitum. Nam plerumque, etsi non amore iustitie, metu tamen examinationis abstinetur ab hoc quod omnium notum est posse displicere iudicio. Hanc, frater carissime, obseruantiam nostris relinquendam posteris teneamus. Certum quippe est, quia si in  toto corde preceptis nos salutaribus occupamus, omnem uitiorum labem effugiemus. Quapropter oportet, ut enixius in cunctis studiosos uos circa fratres atque subiectos ostendatis, ut omnes te, quia nobiscum alitus es atque sancte Romane Ecclesie preceptoribus parere apostolice sedis precepta multiplicare apertissimeque nota facere cognoscant, quia quod specialiter tibi, et fratrum tuorum caritati, ut tue littere innotuerunt, consulta scribimus, generaliter omnibus tenere mandamus. Circa subiectorum autem actus fraternitas uestra sit uigilans; uestrum illis exemplum instructio, et uita magistra sit, lingue uestre exhortatione discant quod metuant, et doceantur quod diligant, ut dum talenti crediti lucra multiplicantur, in die retributionis, annuente diuina  gratia audire mereamini: »Euge, serue bone et fidelis: intra in gaudium Domini tui .« Curam preterea de omnibus que uobis aliisque fratribus nostris, et generaliter cunctis pro illicitarum rerum prohibitione scripsimus habere uos per omnia cognoscamus que omni studio omnique annisu necesse est, ut fraternitatis uestre uigilantia compleantur, atque omnia illic que pro animarum salute scripsimus fideliter recenseantur, quatenus per hoc, et uos zelum uestrum, et qualiter uobis illicita displiceant ostendatis, et nos utiliter prouidisse qui uestram ad hoc pre ceteris personam elegimus, uideamur. Omnipotens autem Deus sua uos protectione custodiat, honoremque preceptum uos moribus seruare concedat. Amen.





[NOTA.]

 Quantum coniiciendum est ex prefatione quam huic operi preposuit Isidorus, collectio decretorum conciliorum, ac sanctionum pontificum, que in unum comportauit presbyter et collegit idem auctor, hic clauditur.

Relique uero constitutiones que sequuntur, uidelicet Gregorii minoris, uitaliani, Martini, Gregorii tertii, ac Zacarie Romanorum pontificum, ob id prefate collectioni apposite sunt quia ueteres codices ita habent. Auctores item illarum, quam plurima egregia atque preclara Ecclesie contulerunt, ut indignum duxerim tam insignium presulum acta obliterari, atque preteriri intacta.





INCIPIUNT DECRETA GREGORII MINORIS.


    1. Ut nullus audeat presbuteram in coniugium ducere.
    2. Item, de diacona.
    3. Item, de monacha quam Dei ancillam appellant.
    4. Item, de commatre spirituali.
    5. Item, de fratris uxore.
    6. Item, de nepte.
    7. Item, de nouerca, aut nuru.
    8. Item, de consobrina.
    9. Item, de propria cognatione, uel quam cognatus habuit.
    10. Ut uiduam nemo furetur in uxorem.
     11. Item, ut uirginem nemo furetur in uxorem.
    12. De aruspicibus uel incantatoribus, seu philacteriis.
    13. De preceptis Ecclesie obseruandis
    14. De Adriano filio Exhilarati.
    16. De Epiphania diacona.
    16. Ut nullus audeat assensum tribuere.
    17. De coma clerici non relaxanda.


In nomine Domini saluatoris, Dei nostri Iesu Christi, imperante domino piissimo Augusto Leone, a Deo coronato magno et pacifico imperatore anno 6, post consulatum uero eius anno 17, sed et Constantino imperatore eius filio anno 2, mense Aprili, indictione 4, presidente sanctissimo Gregorio apostolico papa in basilica beati Petri apostolorum principis  ante confessionem, considentibus etiam sanctissimis episcopis Agnello Ferentinati, Agnello Sutrino, Ioanne Belliternensi, Triburatio Filaris, uitale Alatrino, Anastasio Tiburtino. Opportuno Maurianensi, Ioanne Blerano, Mauriciano Sabis, Wiliarit Narmensi, Georgio Portuensi, Sergio Prenestino, Tiberio Silue Candide, Petro Camerino, Gregorio 283 Anagnias, Sinderedo archiepiscopo Spame, Georgio Nepe, Sedulo episcopo Britannie, Ioanne Signias, Fergusto episcopo Scotie, Andrea Albanensi, et Maurino Palmari, seu uenerabilibus presbyteris, Sisinnio Ioanne, item Ioanne, Eustratio, Georgio, Talasio, Marino, Constantino, Gregorio, Ioanne, Epiphanio, Marino, Ioanne, et Ioanne, astantibus quoque diaconibus, Petro archidiacono, Georgio  Orascho, seu Benedicto, uel cuncto clero, Gregorius sanctissimus, ac beatissimus papa, ante corpus beatissimi Petri in synodo residens dixit:

Cum simus Dominice plebis superna miseratione rectores, studiosius nos conuenit Dei presidium pro eorum sepe rogitare salute, ne de creditis frustratisque  animabus insidiis antiqui hostis ante pastorem omnium, nisi succedat preueniendo de offensis correctio, districtam cogamur soluere rationem, dumque perpendo uel ad animum reduco quanta circumspectione nos oporteat inuigilando contra sui cuiusque sceleris nequitiam obuiare, et si quando insilierit ad perturbandas fidelium mentes adiutorio superno ictui eius resistere ualde concutior,  atque nimis tabesco, ne serpentina calliditate  leuiores quosque decipiat, Deo uero fauente sollicitudine nimia freti, animam equiore mente diuino iuuamine pro salute omnium studere debemus, ut inconfuso uultu non de fraude cuiusquam perculsi assistere eterno iudici mereamur, et uocem audire inquientem: »Euge, serue bone, et fidelis, quia super pauca fuisti fidelis, supra multa te constituam: intra in gaudium Domini tui .« Hinc namque est quod ingemiscens dico: Quia populi Christiani aliquos per prouinciam Italie commorantes, audio temere contra catholicam fidem, et Patrum statuta patrare, ita ut Deo sacratas feminas ducere presumant mulieres, et propinquas coniugio socient. Quod opportunum est spiritali amputare  mucrone, atque si uestre placet sanctitati: radicitus euelli, ne seges boni agricole zizaniorum mista horrentibus frutetis sordescat. Sanctissimi episcopi, seu uenerabiles responderunt: uere cognoscimus gratia sancti Spiritus cor apostolatus uestri succensum, et ut radicitus tante miserie squalores a fidelium mentibus detergantur, et quia uulnus corpori infixum aditu talis miserie obserato salutari antidoto curetur, sicut bene preuisum est interdictione anathematis, ne denuo hoc quispiam Romanus, Longobardus, uel cuiuscunque sit gentis, sacrique baptismatis unda lotus attentet, ut non tanti piaculi mole oppressus precipitationem incidat, aut uoragine mergatur iniquitatis, uitari debeat, atque radicitus euellat. Post hanc omnium consonam responsionem  Gregorius apostolicus papa ante corpus memoratum uenerabilis Christiani apostolorum principis inferendo sententiam dixit:

I. Si quis presbyteram duxerit in coniugium, anathema sit. Et responderunt omnes: Anathema sit.

II. Si quis diaconam in coniugium duxerit, anathema sit. Et responderunt omnes tertio: Anathema sit.

III. Si quis monacham quam Dei ancillam appellamus, in coniugium duxerit, anathema sit. Et responderunt omnes tertio: Anathema sit.

Iu. Si quis commatrem spiritalem duxerit in coniugium, anathema sit. Et responderunt omnes tertio:  Anathema sit.

u. Si quis fratris uxorem duxerit in coniugium, anathema sit. Et responderunt omnes: Anathema sit.

uI. Si quis neptem duxerit in coniugium, anathema sit. Et responderunt omnes tertio: Anathema sit.

uII. Si quis nouercam, aut nurum duxerit in coniugium, anathema sit. Et responderunt omnes tertio: Anathema sit.

uIII. Si quis consobrinam duxerit in coniugium, anathema sit. Et responderunt omnes tertio: Anathema sit.

 IX. Si quis de propria cognatione, uel quam cognatus habuit, duxerit uxorem, anathema sit. Et responderunt omnes tertio: Anathema sit.

X. Si quis uiduam furatus fuerit in uxorem, uel consentiens ei, anathema sit. Et responderunt omnes tertio: Anathema sit.

XI. Si quis uirginem, nisi desponsauerit, rapuerit, uel furatus fuerit in uxorem, uel consentiens ei, anathema sit. Et responderunt omnes tertio: Anathema sit.

XII. Si quis ariolos, aruspices, incantatores obseruauerit, aut phylacteriis usus fuerit, anathema sit. Et responderunt omnes tertio: Anathema sit.

 XIII. Si quis in quamquam partem nostra precepta ante emissa apostolice ecclesie de Oliuetis, et locis diuersis temerauerit, et non in omnibus obseruauerit, anathema sit. Et responderunt omnes tertio: Anathema sit.

XIu. Adrianus filius Exhilarati, qui post prestitum sacramentum apostolica confessione Epyphaniam diaconam illicito ausu in uxorem habet, anathema sit. Et responderunt omnes tertio: Anathema sit.

Xu. Epyphania diacona, que post predictum sacramentum cum Adriano Exhilarati filio fuga lapsa est in uxorem, anathema sit. Et responderunt omnes tertio: Anathema sit.

 XuI. Si quis ei in tam crudeli actu consensum prebuit, anathema sit. Et responderunt omnes tertio: Anathema sit.

XuII. Si quis ex clericis relaxauerit comam, anathema sit. Et responderunt omnes tertio: Anathema sit.

Et subscriptio: Gregorius episcopus catholice, atque apostolice Romane Ecclesie, huic constituto a nobis promulgato subscripsi. Agnellus episcopus sancte Ecclesie Ferentiniensis huic constituto a nobis promulgato subscripsi; Ioannes humilis episcopus sancte Ecclesie Beliternensis, huic constituto a nobis promulgato subscripsi. Et ceteri episcopi numero 14, et diaconi numero 4, die Nonas Aprilis, indictione 4.





INCIPIUNT EPISTOLAE uITALIANI PAPAE.

uITALIANUS episcopus seruus seruorum Dei, PAULO archiepiscopo Cretensi.

Decimo nono die mensis Decembris presentis  indictionis 11, Ioannes episcopus Lampeon urbis intra basilicam uenerabilem beati principis apostolorum Petri nobis obtulit petitionem, per quam nos obnixe postulauit, atque coniurauit, per terribilem, inquiens, aduentum magni Dei, atque Saluatoris nostri Iesu Christi, ut secundum sacratissimos canones, institutaque sanctorum Patrum eius cause meritum requireremus et sententiam promulgaremus. Obtulit illico et sententiam apud tuam fraternitatem confectam, subscriptamque eius  eorumque episcoporum manibus. Igitur post aliquos dies ad eius preces facientes coaceruari cetum in hac urbe Romana antistitum fecimus, ut nobiscum considentes et petitio eiusdem episcopi, et acta sacerdotaliter cognoscerentur. Dum ergo esset in hac Romana urbe congregata eadem synodus episcoporum pro huiusmodi negotio audiendo uel faciendo, statim nobis nuntiata sunt eiusdem exemplaria actionis a tua fraternitate directa, que suscipientes atque conferentes inuicem ita inuenimus contineri in uerbis et sensibus, sicut ea que nobis prefatus episcopus obtulerat subscripta manu episcoporum et tue dilectionis. Quamobrem admirati sumus, quia per suum clericum hanc uobis minime direxerit. Si enim forsitan tempus hoc prohibuit  incongruum, cur absque suo scripto hanc usque nos minime direxerit? Cumque recensita esset sententia coram nostris fratribus episcopis, uisum nobis eisque est, quod non secundum timorem Dei, neque secundum instituta Patrum sacrosque canones eiusdem Ioannis antistitis Lampeon est causa cognita et terminata, uel penalibus submissa eius persona. Propterea non leuiter contristati sumus, maxime quia et sub custodia missus idem Ioannes antistes Lampeon diebus, et exinde adducebatur in secretarium tue fraternitatis, ut quod uelles, inquit, loqueretur, ac rursus sub custodia ducebatur ad clausuram, sicuti habet confessio defensoris tue dilectionis in sententia ab eo facta. Insuper et hortabatur contra canonum iussa contraque legum instituta existens,  ut daret fideiussorem. Deinde oportebat tuam fraternitatem secundum canonum uigorem tempore quo se petiit ad nos uenire eum absoluere tuis litteris; quem non solum noluisti canonice absoluere ad principis apostolorum limina, sed magis respondisti ei indecenter, inquiens: quia non competenter queris. Que ergo sancti sanxerunt Patres indecentia sunt? An placentia tibi decentia sunt? Quem igitur prefatum Ioannem antistitem eque inculpabilem reperientes, iuxta textum sententie a te nobis directe, fecimus nobiscum cum episcopis ad missarum solemnia in ecclesias Dei precedere. Itaque statuimus et firmamus per huius nostre preceptionis auctoritatem omnia que a te tuaque synodo contra canonum instituta, contraque legum decreta, gesta, confectaue sunt, uel sententiam promulgatam aduersus eum inania et uacua esse, sed quidquid claruerit eum damnificatum eiusdemque ecclesiam a quoquam, ei tua dilectio faciat reddi, per omnia conseruans eum  absque damno; denominatum enim Ioannem utpote innocentem existentem, cum penitenti nostra preceptione absoluimus hinc, ut sicut ceteri tue dilectionis episcopi, et is sue ecclesie utilitatibus cum Dei peragere timore sacrarumque regularum institutione debeat morem. Oportebat denique, dilectissime frater, oportebat nos similia similibus retribuere. Sed hec magis per ignorantiam opinamur gesta esse quam per calliditatem. Propterea que precipimus tibi secundum Deum, et propter Dominum tueque  peragere synodo, stude illico peragere, ne cogamur non misericorditer, sed secundum uirtutem sacratissimorum canonum conuersari. Scriptum namque est: »Dominus inquit: Petre, rogaui pro te, ut non deficeret fides tua, et tu aliquando, conuersus confirma fratres tuos ;« et rursum: »Quodcunque ligaueris, Petre, in terra, erit ligatum in celo, et quodcunque solueris in terra, erit solutum et in celo .« Postquam uero nostram preceptionem tua dilectio relegerit hanc penitenti portitori Ioannis episcopi nimirum reddat pro sui eiusdemque Ecclesie munitione. Data die uI Kalendarum Septemb., indictione undecima.



Item epistola eiusdem.

 uITALIANUS uAANI cubiculario et imperiali chartulario.

Semper celsitudo uestra piis hominibus prebuit concursum, semperque irreprehensibiliter uiuentibus tribuit libenter opem. Ideoque congruum preuidimus per presentia nostra scripta Ioannem antistitem Ecclesie Lampensis, site in insula Creta, ei in omnibus commendare, quatenus diuina ope preuia, eiusque suffultus suffragio ualeat ad sanctam celeriter remeare Ecclesiam. Per Septembrem enim mensem presentem undecime indictionis in hac Romana urbe ad apostolorum nostri culminis protectorum limina ueniens, obtulit nobis petitionem per quam suppliciter precatus est nos, ut eius cause meritum cognoscentes canonice terminaremus.  Obtulit denique nobis et sententiam quam promulgauit eius metropolitanus cum suis episcopis aduersus eumdem Ioannem, uolens eum ostendere reprehensibilem, per quam eum contra canonum decreta penalibus submisit. Cuius exemplar et idem eius metropolitanus nobis direxit. Propterea facientes congregari episcopos in hac urbe, eius causa est cognita, relecta uidelicet petitione eius. Et prefata sententia ab eodem metropolitano eius nobis directa, uisum nobis est, non secundum sacros canones eamdem esse sententiam promulgatam, ideoque eam inanem atque 284 uacuam statuimus fore, decernentes eumdem Ioannem innocentem existere, et absque aliqua culpa eum ab eius metropolita querimur subiuisse, quem merito absoluimus ad suam  Ecclesiam regredi, scribentes eius sepius nominato metropolite, ut que per simplicitatem egerit in eius personam contra canonum decreta, essent uacua et inania. Eumdem itaque Ioannem, ut dictum est, antistitem uestre eximie caritati per has nostras litteras commendantes, hinc absoluimus; ad uestra nimirum ambulaturum uestigia, ut exinde rursus cum suis scriptis eum absoluere festinet, quesumus ad suam Ecclesiam, commendantes eum quibus preuiderit, ut illesus debeat esse. Profecto enim una mecum cunctis diebus uite sue, et ipse pro uestre excellentissime caritatis prosperitate ac longeuitate deprecabitur Dominum. Data die uI Kal. Febr. indictione undecima.



Item eiusdem ad Paulum Cretensem.


uITALIANUS PAULO episcopo Cretensi.

Ad cognitionem tue dilectionis congruum preuidimus perducere, eo quod Ioannes episcopus Lampensis Ecclesie nobis suggesserit, asserens quod eius parochie pertinentia monasteria unum, quod appellabatur Palea, et alterum, quod uocatur Arsilli, a tua Ecclesia esse inuasa. Ideoque si ita est, hortamur tuam carissimam fraternitatem, ut ei, secundum terminos sanctorum canonum, reddere faciat, quia unicuique quod iustum est uolumus conseruari, maxime a nostris fratribus. Cognouimus denique quod quidam diaconus, nomine Ioannes, postquam consecratus est minister accepisset uxorem, et non solum hoc, sed in duabus Ecclesiis militet. Ideoque  si ita est, hoc tua dilectissima fraternitas pro Dei amore corrigat, ne denuo huiusmodi nefas proueniat ad instar male uiuentium. Deinde cognouimus quod quemdam curialem, nomine Eulampium, habeat quasi consiliarium. Non enim ut nobis suggestum est, eum constat esse bone uite. Ille enim quotidie, ut fertur, inter fratres zizania seminat, ut de eorum discordia marsupium impleat Quamobrem, si ita est, hortamur tuam fraternitatem eum a se proiicere, ut eius opinio coram Deo, et hominibus floreat. Data, ut supra.



Item epistola eiusdem.

uITALIANUS GEORGIO episcopo Syracusano.

Gesta siue sententiam a tua fraternitate directam dilectissimo filio nostro Gaudentio primicerio, sibi ab  antistite Cretensis insule transmissam pro causa episcopi Lampensis Ecclesie suscepimus. Quamobrem admirati sumus, cur ipse, Cretensis antistes nobis aut per suum clericum hanc minime direxerit, aut per sua scripta non indicauerit que erant necessaria. Prefatus enim Ioannes Lampensis Ecclesie huiusmodi sententiam manu eius metropolite, episcoporumque subscriptam, cum sua nobis obtulit petitione, postulans sue cause meritum canonice requiri. Cuius precibus moti, pro tali re in hac urbe fecimus congregari synodum, ut cognosceretur huiusmodi negotium. Cumque esset congregata, relicta est nimirum petitio Ioannis presulis, ac sententia a tua directa fraternitate. Quibus nobis eisque uisum est, non secundum sacratissimos canones, neque secundum  instituta Patrum esse eadem gesta promulgata aduersus prenominatum Lampeon Ecclesie episcopum. Idcirco decreuimus eam per nostre preceptionis auctoritatem esse inanem et uacuam, absoluentes eum ad suam Ecclesiam remeare cum nostra preceptione ad eumdem eius metropolitam facta. Ideoque eo illic ad tuam fraternitatem coniungente ei ita concurrat, ut cum litteris commendatitiis domini excellentissimi uaani filii nostri imperialis cubicularii et chartularii ad suam Ecclesiam prospere reuertatur. uiua enim uoce pro sua causa subtiliter tue fraternitati, dum ab ea requisitus fuerit, profecto indicabit, ostendens ei exemplar precepti nostri ad Cretensem metropolitam directi. Propterea, Syluinus  tibi intimabit omnia predicata, ne modum transgredi litterarum cerneremur. Data ut supra.





EXEMPLAR EPISTOLAE MARTINI PAPAE AD AMANDUM.

Dilectissimo fratri AMANDO MARTINUS.

Fraternitatis tue studio pietatis congestam epistolam suscipientes, animos nostros releuare cognoscitur. Quippe quoniam, huius seculi fluctiuagas atque transitorias despiciens oblectationes, illa que perpetua et sublimia dona pro Domino Deo nostro obsequiis tribuuntur appetere certum est. Ex relatione igitur iuxta tenorem tue fraternitatis epistole, latoris  presentium, laborum tuorum certamen cognouimus, ex quibus celestis patrie assensu, humilitatis mentibus atque contritis corporibus, uobis futurorum gaudiorum largienda sunt munera. Nam cum sit nulli comparationi omnino cequandum quod a Creatore nostro pro bonis seruitiis recompensatur, dum breui atque paruo temporis spatio finiuntur labores, quos pro dilectione ipsius sustinemus, consideratione refrigerii nos oportet libenti animo tolerare presentis uite angustias. Sed quantum nobis laborum uestrorum operatio magnam gaudii ubertatem inducit, tantum pro duritia sacerdotum gentis illius conterimur, quod postpositis salutis sue suffragiis, atque redemptoris nostri seruitia contemnendo, uitiorum fetoribus ingrauantur, quibus ad preparandam  salutem, quandoquidem tantum nos necesse est importunis predicationibus imminere quantum nos perfecte negotiationis creditorum nobis talentorum duplicat assignatio, atque Dominicis uocibus ad suscipiendam eius requiem persuadet assertio. Suggestum est namque nobis eo quod presbyteri, seu diaconi, aliique sacerdotalis officii post suas ordinationes in lapsum inquinantur, et propterea nimio merore fraternitatem astringi, uelleque pastorale obsequium pro eorum obedientia deponere, et uocationem episcopatus laboribus eligere, et silentio atque otio uitam degere, quam in his que tibi commissa sunt permanere, dicente Domino: »Beatus qui perseuerauerit usque in finem .« Unde namque beata perseuerantia, nisi de uirtute patientie,  quia secundum apostolicam predicationem, »omnes qui uoluerint in Christo pie uiuere persecutiones patiuntur .« Ideoque, frater carissime, non uos afflictionum amaritudo a pie mentis uestre proposito coarctet incedere, considerans quanta pro absolutione, nostri, et liberatione Creator Dominusque noster pertulerit, quibusue contumeliis se afficiendum tradiderit, ut nos a uinculis potestatis diabolice liberaret. Propterea nullatenus in huiusmodi peccato delinquentibus ad destructionem canonum exhibeas compassionem.

Nam qui semel post suam ordinationem in lapsu ceciderit, deinceps iam depositus erit, nullumque gradum sacerdotii poterit adipisci, sed sufficiat ei lamentationibus fletibusque assiduis, quousque aduixerit, in eadem penitentia perdurare, ut commissum  delictum diuina gratia exstinguere ualeat. Si enim tales querimus ad sacros ordines promouendos, quibus nulla ruga, nullumque uite contagium prepediat, quanto magis, si post ordinationem suam quispiam in lapsu ceciderit, et preuaricationis peccato deprehendatur obnoxius, omnino prohibendum est cum manibus lutulentis, atque pollutus mysterium nostre salutis tractare; sitque huiusmodi semper iuxta sacrorum canonum decreta in hac uita depositus, ut ab illo qui mentis interiora scrutatur, nullumque de ouibus errare congaudet, dum aspexerit sinceram penitentiam eius, in terribili iudicio habeat reconciliatum. Ideoque iterum  hortamur caritatem tuam, exemplo eius qui pro nobis pati et mori uoluit, promptos uos in cunctis eius seruitiis permanere. Neque nos pigeat temporales cruciatus pro Christi nomine sustinere, sed emolumenta future remunerationis huius seculi uexationes tolerare persuadeant. Scriptum namque est: »Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .« Tantum enim a nobis exigitur, quantum possumus famulatus nostri obsequio commodare, cumque cuncta, que a nobis ad confortandos fraternitatis uestre animos poterant ministrari, largiente superne maiestatis clementia, uobis fuerint procul dubio manifestata; restat ut de aliis, que nos per sua scripta consuluit, fraternitati  uestre significemus. Credimus enim ad uos peruenisse, quomodo in conturbatione recte fidei, et catholice Ecclesie conculcatione, ante hos plus minus quindecim annos, a Sergio, falso episcopo Constantinopolitano, in auxilio habente tunc imperantem Heraclium, exsecranda et abominanda heresis pullulauit, et Apollinaristarum, et Seuerianorum, et Eutichianistarum, atque Manicheorum errores renouante; quam successor eius Pyrrhus idemque episcopus, qui ambitionis fastu Constantinopolitanam sedem arripuit, in deterius auxit. Pro qua re sepius apostolica sedes persuasionibus, contestationibus, atque increpationibus plurimis admonuit eos quatenus ab huiuscemodi errore recederent, et ad lumen pietatis ex quo lapsi sunt remearent. Et non solum  quia hoc facere nullatenus uoluerunt, sed et nunc successor eius Paulus temerator fidei episcopus Constantinopolitanus aliud nequius excogitauit in preiudicio catholice fidei conamen, quasi que a predecessoribus suis heretice exposita fuerant destruens, et imperialem typum sacrilego ausu totius plenum perfidie a clementissimo principe nostro fieri persuasit, in quo promulgatum est, ut omnes populi Christiani credere debuissent; ideoquene cesse habuimus, ne pro quadam negligentia et animarum detrimento que nobis commisse sunt culpe reatu astringamur, cetum generalem fratrum et episcoporum nostrorum in hac Romana ciuitate congregare. Quorum presentia memoratorum hereticorum scelerosa conscripta examinata atque denudata sunt, et apostolico mucrone, Patrumque definitionibus uno  ore, unoque spiritu condemnauimus, ut agnoscentes uniuersi errorem, qui in eis continetur, eorum pollutione nullatenus maculentur. Unde preuidimus uolumina gestorum synodalium in presenti uobis dirigere, una cum encyclia nostra, ex quorum serie omnia subtiliter potestis addiscere, et tenebras illorum nobiscum ut filii lucis exstinguere. Idcirco studeat fraternitas tua omnibus eadem innotescere, ut tam abominandam heresim nobiscum exsecrentur, quamque sue salutis sacramenta addiscere ualeant, atque synodali contentione omnium fratrum, et cepiscoporum nostrorum partium illarum effecta secundum tenorem encyclie a nobis directe una cum scriptoribus uestris scripta nobismet destinanda concelebrent, confirmantes atque consentientes eis  que pro orthodoxa fide, et destructione hereticorum uesanie nuper exorte a nobis statuta sunt; et Sigebertum precellentissimum filium nostrum, regem Francorum, pro sue Christianitatis remedio consultissime admonere atque precari, dirigere nobis ex corpore fratrum nostrorum dilectissimos episcopos, qui sedis apostolice legatione, diuina concedente propitiatione, fungi debeant, et que nostro consilio peracta sunt cum his synodalibus apicibus nostris ad clementissimum principem nostrum sine dubio asportare ualeant, ut nostrorum laborum particeps effectus mercedis cumulum adipisci ualeat, et sui regni protectorem inuenire eum, cuius causa flagitari dignoscitur. Hoc namque et in eius epistola exhortari eum cognouimus. Reliquias uero sanctorum de quibus presentium lator nos admonuit dari precepimus.  Nam codices iam exinaniti sunt a nostra bibliotheca, et unde dare ei nullatenus habuimus. Transcribere autem non potuit, quoniam festinanter de hac ciuitate egredi properauit. His igitur ita prelibatis que a nobis per epistolam uobis scripta sunt, effectui mancipare fraternitatem uestram hortamur. Deus te incolumen custodiat, dilectissime frater.





285 DECRETA GREGORII PAPAE III ET ZACHARIAE.

In nomine Domini Dei, et Saluatoris nostri Iesu Christi, imperante domino Leone, a Deo coronato magno imperatore, anno sexto, post consulatum eius, sed et Constantino magno imperatore eius filio anno quarto indictionis sexte. Promitto, ego  Bonifacius gratia Dei episcopus, uobis, beato Petro apostolorum principi, uicarioque tuo, beato pape Gregorio, successoribusque eius per Patrem, et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem, et puritatem sancte fidei catholice exhibere, et in unitate eiusdem fidei, Deo operante persistere, in qua Christianorum salus esse sine dubio comprobatur, nullo modo me contra unitatem communis et uniuersalis Ecclesie, suadente quopiam, consentire, sed ut dixi, fidem et puritatem meam atque concursum tibi, et utilitatibus tue Ecclesie, cui a Domino Deo potestas ligandi soluendique data est  , et predicto uicario tuo, atque successoribus eius per omnia exhibere; sed et si agnouero antistites contra instituta antiqua sanctorum Patrum conuersari, cum eis nullam habere communionem aut coniunctionem, sed magis si ualuero, prohibere prohibeam, si minus fideliter Domino meo apostolico renuntiabo. Quod si  contra huius permissionis seriem aliquid facere quolibet modo uel occasione tentauero, reus inueniar in eterno iudicio ultionem Ananie et Saphire  incurram, qui uobis etiam de rebus propriis fraudem facere uel falsum dicere presumpserim. Hoc autem indiculum sacramenti, ego Bonifacius exiguus episcopus manu propria subscripsi, atque positum supra sacratissimum corpus  tuum, ut superius legitur, Deo teste, et iudice prestiti sacramentum, quod et conseruare promitto.



Epistola Gregorii pape ad Bonifacium presbyterum.

GREGORIUS seruus seruorum Dei BONIFACIO religioso presbytero.

Exigit manifestata nobis religiosi propositi tui pie in Christo flagrantis intentio et approbata sincerissima fidei tue perlata relatio, ut ad dispensationem uerbi diuini cuius per gratiam Dei curam gerimus, te comministro utamur. Experientes prouide te ab infantia sacras litteras didicisse profectusque indolem ad augmentum crediti celitus talenti prospectu diuini amoris extendere, uidelicet gratiam cognationis celestis oraculi in laborem salutifere  predicationis ad innotescendum gentibus incredulis ministerium fidei instanti conatu expendere, colletamur fidei tue, et adiutores esse cupimus gratie prerogate. Idcirco qui premissi conatus pium affectum usque ad apostolice sedis modesta preuisione perduxisti consultum, ut membrum ex membro proprii corporis caput requirens motum mentis probares, capitisque arbitrio humiliter se submittens eius directioni iusto tramite properans, soliditati compaginis plenitudo existas. Ideo in nomine indiuisibiliter Trinitatis per inconcussam auctoritatem beati Petri apostolorum principis, cuius doctrine magisteriis dispensatione fungimur, et locum sacre sedis administramus, modestiam tunc  religionis instituimus, atque precipimus, ut in uerbo gratie Dei quo igne salutifero, quem mittere Dominus uenit in terram , enitere Iudeis ad gentes quascunque infidelitatis errore detentas properare, Deo annitente, potueris, mysterium regni Dei per insinuationem nominis Christi Domini nostri ueritatis suasione designes, et per spiritum ueritatis, et dilectionis, et sobrietatis predicationem utriusque Testamenti mentibus indoctis consona ratione transfundas. Disciplinam denique sacramenti quam ad mittendos Deo preuio credituros tenere studeas ex formula officiorum sancte nostre apostolice sedis instructionis tue gratia prelibata uolumus ut intendas. Quod uero actionis suscepte  tibi deesse perspexeris, nobis ut ualueris intimare curabis. Bene uale. Data Idus Maii, imperante domino piissimo Augusto Leone, a Deo coronato magno imperatore, anno 3 imperii eius, indictione 2.



Epistola eiusdem ad episcopos, presbyteros, seu diaconos, et ad cunctos Christianos.

GREGORIUS, seruus seruorum Dei, uniuersis reuerendissimis et sanctissimis fratribus cepiscopis, religiosis, presbyteris, seu diaconibus, gloriosis ducibus, magnificis castaldis, comitibus, etiam uel cunctis Christianis Deum timentibus.

Sollicitudinem nimiam gerentes pro speculatione credita, quia in umbram mortis aliquas gentes in Germanie partibus, uel plaga orientali Rheni fluminis  antiquo hoste suadente errare, et quasi sub religione Christiana idolorum culture eos seruire cognouimus, aliquos uero, qui necdum cognitionem Dei habentes, nec baptismatis sacri unda sunt loti, sed comparatione brutorum animalium pagani factorem non recognoscunt, necessario pro utrorumque illuminatione ad predicandam recte fidei uerbum harum portitorem Bonifacium reuerendissimum fratrem nostrum episcopum apud easdem partes dirigere studuimus, ut et illa predicando uerbum salutis uitam prouideat, sempiternam, et si quos forte uel ubicunque a recte fidei tramite destitisse cognouerit, aut astutia diabolica persuasos erroneos repererit, corrigat, atque sui educatione ad portum reportet salutis, eosque ex apostolice sedis huius  doctrina informet, et in eadem catholica fide permanere instituat. Cui hortamur ob amorem Domini nostri Iesu Christi, et apostolorum eius reuerentiam, ut in omnibus solatiari nisibus totis debeatis, eumque in nomine Iesu Christi recipiatis, ut scriptum est de suis discipulis: »Qui uos recipit, me recipit .« Prouidentes insuper necessaria itineris eius, comites tribuentes cibum etiam ac potum, uel si quo eguerit largientes, ut uno labore et socia uoluntate opus sibi creditum pietatis, et negotium salutis, annitente Deo, perficiatur, atque premia laboris percipere mereamini, deque conuersione errantium merces uobis ascribatur in celis. Si quis itaque huic Dei famulo ad illuminationem gentium ab apostolica atque catholica Dei  Ecclesia destinato assensum uel concursum prebuerit, exorantibus apostolorum principibus consortia mereatur sanctorum et martyrum Iesu Christi. Si quis uero  aduersando eius prepedire conatus fuerit laborem, aut contrarius exstiterit ministerio sibi credito, successorumque eius eumdem laborem intrantium ex sententia diuina anathematis uinculo percellatur, et perpetue damnationi subiaceat. Bene ualete. Data Kal. Decembris, imperante domino piissimo Augusto Leone, a Deo coronato, magno imperatore, anno septimo, sed et Constantino magno imperatore eius filio, anno quarto, in indictione sexta.



Item epistola Gregorii pape ad uniuersum clerum et plebem Thuringie.


GREGORIUS episcopus seruus seruorum Dei, clero, ordini, et plebi consistenti Thuringi, dilectissimis filiis, in Domino salutem. Probabilibus desideriis nichil attulimus tarditatis, fratrem iam et cepiscopum nostrum Bonifacium uobis ordinauimus sacerdotem, cui dedimus in mandatis ne unquam ordinationes presumat illicitas, ne bigamum, aut qui uirgiginem non est sortitus uxorem, neque illiteratum, uel in qualibet corporis parte uitiatum, aut in penitente, uel curie, aut cuilibet conditioni obnoxium notatumque ad sacros ordines permittat accedere, sed si quos huiusmodi forte repererit, non audeat promouere, Afros passim ad ecclesiasticos ordines pretendentes,  nulla ratione suscipiat, quia aliqui eorum Manichei, aliqui rebaptizati sepius sunt probati. Ministeria atque ornatum ecclesie, uel quidquid illud est in patrimonio eiusdem non minuere studeat sed augere; de redditu uero ecclesie, uel oblatione fidelium, quatuor faciat portiones, quarum unam sibi ipse retineat, alteram clericis pro officiorum suorum sedulitate distribuat. Tertiam pauperibus et peregrinis, quartam ecclesiasticis fabricis nouerit reseruandam, de quibus diuino erit redditurus iudicio rationem. Ordinationes uero presbyterorum seu diaconorum non nisi quarti, septimi, et decimi mensium ieiuniis, sed et ingressu quadragesimali, atque mediante uespere Sabbati nouerit celebrandas. Sacrosancti autem baptismi sacramentum non nisi in  Paschali festiuitate et Pentecoste nouerit esse prebendum, exceptis his qui, mortis urgente periculo, ne in eternum pereant, talibus oportet remediis subuenire. Huic ergo sedis nostre precepta seruanti deuotis animis obsequi nos oportet, ut irreprehensibile placidumque fiat corpus Ecclesie per Dominum nostrum, qui uiuit et regnat cum Deo Patre omnipotente et Spiritu sancto per omnia secula seculorum. Deus uos incolumes custodiat, dilectissimi filii. Data Kal. Decemb, imperante domino piissimo Augusto Leone, a Deo coronato, magno imperatore, anno 7, sed et Constantino magno imperatore eius filio, anno 4, indictione 6.



Item alia epistola Gregorii pape ad clerum et plebem Thuringie.


uiris magnificis filiis ASUELO, GUODELANO, MULEREO, GUNTHAREO, ALuALDO, et omnibus Deo dilectis Thuringis fidelibus Christianis, GREGORIUS papa.

Insinuatam nobis magnifice in Christo fidei uestre constantiam agnoscentes, quod paganis compellentibus uos ad idola colenda fide plena responderitis magis uelle feliciter mori, quam fidem semel in Christo acceptam aliquatenus uiolare, nimia exsultatione repleti, grates debitas persoluimus Deo nostro, et Redemptori bonorum omnium largitori. Cuius gratia comitante, uos ad meliora et potiora optamus proficere, et ad confirmandum fidei uestre propositum sancte sedi apostolice religiosis mentibus adherere,  et, prout opus poposcerit sacre religionis a memorata sancta sede apostolica spiritali omnium fidelium matre solatium querere, sicut decet filios coheredes regni a regali parente. Ministerio quoque presentis fratris karissimi Bonifacii quem ad uos consecratum episcopum in sorte predicationis destinauimus apostolicis institutionibus informatum, ad instruendam fidem uestram in omnibus uolumus, et hortamur obedientes ei consentire, ad complementum in Domino uestre saluationis.



Item epistola Gregorii pape ad Thuringios.

GREGORIUS seruus seruorum Dei uniuerso populo Thuringiorum.

Dominus iehsu Christus Filius Dei, Deus uerus de celo descendit, factus homo est pro nobis, pati et crucifigi  dignatus est, et sepultus, tertia die resurrexit a mortuis, et ascendit in celos, discipulis etiam suis sanctis apostolis ait: »Euntes, docete omnes gentes baptizantes eos in nomine Patris, et Filii, et Spiritus sancti .« Ipse enim credentibus in se uitam eternam promisit . Cupientes ergo uos in perpetuum nobiscum gaudere ubi finis nullus est, nec tribulatio, nec aliqua amaritudo, sed gloria sempiterna, ideo fratrem nostrum sanctissimum Bonifacium episcopum apud uos direximus, ut uos debeat baptizare, et fidem Christi docere et ab errore ad uiam salutis reducere, ut salutem habeatis, et uitam eternam. Sed uos ei in omnibus obedite, et sicut, Patrem uestrum illum honorate, et ad eius doctrinam corda uestra inclinate, quia illum non  pro lucro aliquo temporali conquirendo direximus, sed pro lucro animarum uestrarum apud uos eum misimus: diligite ergo Dominum, et in nomine eius baptismum suscipite, quia Dominus Deus noster, quod oculus hominis nunquam uidit, nec in cor hominis ascendit, preparauit diligentibus se . Iam recedite a 286 malis operibus, et agite bene, non adoretis idola, nec immoletis carnes, quia Dominus non recipit ista. Sed in omnibus, secundum quod uos frater noster Bonifacius docuerit, obseruate, et agite, et salui eritis, et uos, et filii uestri in sempiternum. Facite ergo et domum ubi et ipse Pater uester debeat habitare, et Ecclesias ubi debeatis orare, ut Deus uobis indulgeat peccata uestra, et donet uobis uitam perpetuam.



Item epistola Gregorii pape ad Saxones.


GREGORIUS papa uniuerso populo prouincie Saxonum.

»Sapientibus et insipientibus debitor sum ,« fateor, karissimi, »uolens uos scire qualem sollicitudinem habeam pro uobis ,« et pro his qui uerbum exhortationis fidei Iesu Christi susceperunt, et qui adhuc suscepturi sunt, »ut consolentur corda uestra, instructa in caritate, et in omnes diuitias plenitudinis intellectus, in agnitionem mysterii Dei Patris Iesu Christi « ut ait egregius Apostolus, »in quo sunt omnes thesauri sapientie et scientie absconditi .« Hoc autem dico,  »quoniam prope est regnum Dei ,« ut »nemo uos decipiat amplius in subtilitate sermonum « aut in quocunque metallo uestram salutem queratis adorantes idola manu facta, aurea, argentea, erea, lapidea, uel de quacunque materia facta, qui falsifico nomine a paganis antiquitus quasi dii uocati sunt, in quibus demones habitare noscuntur. »Quoniam omnes dii gentium demonia sunt ,« ut ait Propheta: »Dominus autem celos fecit « Quicunque autem in uobis susceperunt Christum Dominum nostrum, in ipso ambulent radicati, et superedificati, et confirmati fide, »abundantes in gratiarum actione, uidete ne quis uos decipiat amplius per philosophiam, et inanem fallaciam .« Astutiores sunt enim filii  tenebrarum, quam filii lucis . Discedite, filii, ab idolorum cultura , et accedite, et adorate Dominum Deum nostrum qui fecit celum et terram, mare et omnia que in eis sunt , et uultus uestri non erubescent, unus enim Dominus hominum, uolucrum, quadrupedum, et piscium »qui est benedictus in secula seculorum .« Exspoliate ergo ueterem hominem, et induite Christum nouum, deponentes omnia, iram, indignationem, malitiam, blasphemiam, turpem sermonem nolite de ore uestro producere . »Ab idolorum cultu recedite,« iam enim aduesperascit dies. Nolite esse otiosi , sed potius operamini opus bonum, ut Christus habitet in uobis. »Et quodcunque facitis in uerbo, aut in opere  in nomine Domini nostri Iesu Christi facite, gratias agentes Deo et Patri per ipsum .« Respuentes gentilitatis sectam, scientes uos Deum habere in celis. Orationi instantes , ad Christum cor erigite, quoniam magnus est Dominus noster et laudabilis nimis et terribilis super omnes deos , »qui uult omnes saluos fieri, et ad agnitionem ueritatis peruenire ,« hoc autem commoneo, fratres, ut quicunque uoluerit ex uobis ad Christum conuerti, nullo modo eum prohibeatis; neque uim ei faciatis sculptilia adorare, quia Christus ipse Dominus uiuit cum Deo Patre omnipotente in unitate Spiritus sancti per omnia secula seculorum, Amen. Charissimi, fidelem ministrum, et conseruum misi ad uos Bonifacium fratrem, et cepiscopum  meum, ad hoc ipsum ut cognoscat que circa uos sunt, et consoletur corda uestra certe exhortationis uerbo in Christo Iesu Domino nostro, ut a diabolica fraude liberati, mereamini adoptionis filiis aggregari, et ut ab eterna damnatione liberati, uitam habeatis eternam.



Item epistola eiusdem ad Bonifacium episcopum.

Reuerendissimo et sanctissimo fratri BONIFACIO cepiscopo GREGORIUS seruus seruornm Dei.

Credite speculationis sollicitudine permoti, euangelica quoque institutione qua ait: »Obsecrate Dominum messis, ut eiiciat operarios in messem suam .« Tuam proinde reuerendam fraternitatem ad imitationem apostolorum, ut Domino iubente precepti  sunt; »Euntes predicate Euangelium regni: gratis accepistis, gratis date « in partibus Hesperiarum ad illuminationem Germanie gentis in umbra mortis sedentis  dirigere preuidimus, lucrum inde ut apportare deberes, quasi seruus ille de negotio talenti, sicut scriptum est, fidus in futuro auctori asserit Deo fecisse. Quod quia ex obedientie munere ministerium uerbi cernimus adolere, et predicationis preconio populum infidelem, ut innotuisti, audiuimus conuerti, Domini potentie gratias referentes, ut ipse a quo bonum procedit , et ad agnitionem uult omnes uenire ueritatis , tibi optamus, ut cooperetur et a tenebris ad lucem populum illum sue potentie inspiratione reducat . Hinc enim  uobis merces copiosa credimus, quod ab omnipotente Domino ascribatur in celis . »Bonum enim certamen,« si perseueraueris, possis cum Apostolo dicere: »Certaui, cursum consummaui, fidem seruaui .« Sed ut coronam percipias laboris insiste. Pollicetur enim Deus perseuerantibus in fine salutem, nec te mine terreant, nec deiiciant terrores, sed fixam in Deo tenens fiduciam ueritatis uerbum denuntia. Erit enim ex adiutorio diuino perfectio, tantum sit bonum in uoluntate opus. Igitur quantos ab errore conuerteris, syllabarum tuarum recensito textu cognouimus, leti uberes Deo gratias agentes, de lucro animarum exsultamus. Porro pro episcopo illo qui nunc usque desidia quadam in eadem gente predicationis uerbum disseminare  neglexerat, et nunc sibi partem, quasi in parochiam defendat, Carolo excellentissimo filio nostro, ut eum compescat suadentes, paternis litteris scripsimus et credimus, quod hoc uetari precipiat. Ipse uero opportune, importune predicare que sunt salutis, non desinas . Igitur Thuringis et Germanie populo ea que ad anime respiciunt utilitatem et salutem scribere non omisimus, inter alia ut construant episcopia et Ecclesias condant iniungentes. Ipse enim qui non uult mortem peccatoris, sed magis ut conuertatur, et uiuat , erit omnibus daturus incrementum . Deus te incolumem custodiat. Data pridie Nonas Decemb. imperante domino piissimo Augusto Leone a Deo coronato, magno imperatore, anno 8; sed et Constantino  magno imperatore eius filio, anno quinto, indictione 8.



Epistola Gregorii pape ad Bonifacium episcopum.

Reuerendissimo et sanctissimo fratri BONIFACIO cepiscopo ad illuminationem gentis Germanie uel circumquaque in umbra mortis morantibus , gentibus in errore constitutis ab hac apostolica Dei Ecclesia directo, GREGORIUS seruus seruorum Dei.

Magna nos habuit gratulatio, lectis sanctissime fraternitatis tue litteris, cum in eis, relecta serie, fuisset repertum Domini nostri Iesu Christi gratia plurimos te a gentilitate et errore ad uere fidei agnitionem conuertisse. Quod quia diuina institutione docemur in parabolis, cui quinque talenta credita fuerant, alia quinque fuisse lucratum ,  in talis commercii lucro cum tota plaudimus Ecclesia. Hinc iure tibi sacri pallii direximus munus, quod beati Petri apostoli auctoritate suscipiens induaris, atque inter archiepiscopos unus Deo auctore precipimus ut censearis. Qualiter enim eo utaris ex mandato apostolico informatus cognosces, ita ut dum missarum solemnia geris, uel episcopum te contigerit consecrare, illo tantummodo tempore eo utaris. Quia uero turbas, Domini gratia in eisdem partibus ad rectam fidem asseruisti conuersas, nequire te occurrere omnibus ea que salutis sunt impendere, aut intimare, cum iam longe lateque gratia Christi eius fides in illis partibus propagetur, precipimus ut iuxta sacrorum canonum statuta, ubi multitudo excreuit fidelium, ex uigore apostolice sedis debeas ordinare  episcopos; pia tamen contemplatione, ut non uilescat dignitas episcopatus. Presbyterum namque quem preterito asseruisti anno ad nos aduenisse, nostroque iudicio fuisse a suis nefariis absolutum actionibus credas, neque nobis confessiones aliquas fecit, nec a nobis, ut suos expleat libitus, absolutus est, sed si eum errori deditum, hunc apostolice sedis uigore, ut iuxta sanctorum canonum censuram corrigas precipimus, et emendes, uel si quos fortasse tales inueneris. Ille enim, presbyter sum, ait. Commendatitias apud filium nostrum Carolum litteras expetiit. Nullam illi aliam concessimus licentiam, quem uitari si praue conuersatur cum reliquis uolumus, eosdemque quos a paganis baptizatos esse asseruisti, si ita habetur ut denuo baptizes in nomine  Trinitatis mandamus. Interea agrestem caballum aliquantos adiunxisti comedere, plerosque et domesticum. Hoc nequaquam fieri deinceps, sanctissime, sinas, frater, sed quibus potueris Deo, iuuante, modis per omnia compesce, et dignam eis indicito penitentiam. Immundum est enim atque exsecrabile. Pro obeuntibus quippe consuluisse dignosceris, si liceat oblationes offerre. Sancta sic tenet Ecclesia, ut quisque pro suis mortuis uere Christianis offerat oblationes, atque presbyter eorum memoriam faciat. Et quamuis omnes peccatis subiaceamus, congruit ut sacerdos pro mortuis catholicis memoriam faciat et intercedat, non tamen pro impiis, quamuis Christiani fuerint, tale quid agere licebit. Nam et eos qui se dubitant fuisse baptizatos an non, uel qui  a presbytero Ioui mactante, et immolatitias carnes uescente, ut rebaptizentur precipimus. Progeniem uero suam quemque usque ad septimam obseruare decernimus generationem. Et, si ualueris, deuita, ne amplius cui mulieres obierint duabus debeat copulari. De his uero dicimus qui patrem, matrem, fratrem, aut sororem occiderint, ut toto uite sue tempore corpus non suscipiant Dominicum nisi tempore exitus pro uiatico. Abstineant etiam se, et a carnis comestione, et potu uini, donec aduixerint, ieiunent secundam, quartam et sextam ferias, ut sic possint defluentes diluere commissum scelus. Nam et hoc inter alia discrimen agi in presentibus illis dixisti, quod quidam ex fidelibus ad immolandum paganis  sua uenundant mancipia, hoc ut magnopere corrigere debeas, frater, admonemus, nec sinas fieri ultra. Scelus enim est et impietas. Eis ergo qui hoc perpetrauerunt similem homicide indices penitentiam. At quoties episcopum consecraueris, duo uel tres conueniant tecum episcopi, ut Deo sit gratum quod geritur, et eis conuenientibus ipsisque presentibus consecres. Hec te, frater carissime, diligenter seruare uolumus, et studio pietatis ceptum negotium salutis exsequere, ut de lucro apportato ualeas a Domino Deo nostro mercedem percipere in eterna beatitudine. Priuilegium uero iuxta quod petisti facientes, his iunctum direximus, optantes te Domini Dei nostri presidio de conuersione errantium Christo Deo nostro plenissimum atque integrum apportare  lucrum. Deus te incolumem custodiat, reuerendissime frater.



Hucusque Gregorius a primo secundus. Hinc Gregorius a secundo iunior.

GREGORIUS episcopus, seruus seruorum Dei, dilectissimis nobis omnibus episcopis, uenerabilibus presbyteris, religiosis abbatibus omnium prouinciarum.

»Domino cooperante et sermonem confirmante ,« presens sanctissimus uir, Bonifacius, frater ac cepiscopus noster, uerbum ueritatis sicut a predecessore nostro sancte recordationis Gregorio presule in illis partibus missus fuerat predicare uerbum Dei post multum temporis, Domino cooperante anhelanti desiderio, orationis causa, liminibus sacris beatorum principum apostolorum  Petri et Pauli presentandus aduenit. Qui perfecta oratione ad acceptum laborem angelo Domini preuiante a nobis est absolutus. Cui uestra omnium dilectio seu reuerentia, et religiositas propter Christi amorem iuuamina impendere dignemini, 287 dum et agnoscitis que Dominus noster iehsu Christus inquit, dicens: Qui susceperit prophetam in nomine prophete, mercedem prophete accipiet; et qui susceperit iustum in nomine iusti, mercedem iusti accipiet . Et si forsitan quis ex uestris ministris sese ipso sanctissimo uiro in ministerio exhortationis sancte catholiceque fidei adiungere uoluerit, nullo modo prohibeatis, karissimi. Magis autem concursum prebete, et ex uestro ouili adiutores ei tribuite qui possint per Dei gratiam sufficienter  gentibus ministrare uerbum predicationis, ut omnipotenti Deo nostro animas lucrifaciant, ut et uestra communitas boni operis portionem sortiatur, atque illi mereantur Dominicam uocem audire: uos qui dereliquistis omnia et secuti estis me, centuplum accipietis, et uitam eternam possidebitis . Bene ualete.



Epistola Gregorii pape.

GREGORIUS papa uniuersis optimatibus et populo prouinciarum Germanie, Thuringis et Thesis, et Bortharis, et Nistresis, Unedredis, et Lognais, Sudnodis, et Graffeltis uel omnibus in orientali plaga constitutis.

Quoniam predecessor noster sancte recordationis Gregorius presul, nutu diuino motus ad  faciendam Deo plebem perfectam , presentium portitorem litterarum Bonifacium, reuerendissimum fratrem nostrum ac cepiscopum ordinans ad uos usque destinauit, eumque regulam et normam apostolice et catholice fidei Romane cui Deo auctore deseruimus Ecclesie edocens direxit, et post temporum spatia, orationis causa, ad limina beatorum Principum apostolorum sese presentauit, et que ad salutem animarum pertinent, a nobis exposcit imbui, nos, Deo fauente, ut sacra docet Scriptura, eum edocentes, ad uos, karissimi, remeaturum, absoluimus, hortantes uos in Domino, ut digne suscipiatis ab eo uerbum exhortationis, et episcopos uel presbyteros, quos ipse ordinauerit per apostolicam sibi datam auctoritatem in Ecclesie ministerio  recipiatis, et quos forsan deuiantes inuenerit a recte fidei tramite, seu canonica doctrina, eosque prohibuerit, a uobis nullo modo impediatur, et quod eis impositum fuerit obediendo propter Deum suscipiant. Nam qui temerator exstiterit ad obediendum sibiipsi damnationem acquirit, uos autem, karissimi, qui in nomine Christi baptizati estis, Christum induistis , abstinete et prohibete uosmetipsos ab omni culpa paganorum non tantum uosmetipsos corrigentes, karissimi, sed et subditos uestros. Diuinos autem uel sortilegos, sacrificia mortuorum uel lucorum, uel fontium auguria, uel philacteria, uel incantatores et ueneficos, id est, maleficos et obseruationes sacrilegas, que in uestris finibus fieri solebant, omnino respuentes, tota mentis intentione  ad Dominum conuertimini, ipsum timete, adorate et honorificate, sanctorum memoriis communicantes, ut ait Apostolus . Si enim fides uestra, Domino dicente, fuerit ut granum sinapis, dicetis monti huic, Transfer et transferetur . Ipse enim Dominus et Saluator noster, iehsu Christus, in suo sacro eloquio inquit, dicens: »Diliges Dominum Deum tuum ex toto corde tuo, et ex tota anima tua, et ex tota uirtute tua ,« et iterum: »Qui me confessus fuerit coram hominibus, et ego confitebor eum coram Patre meo qui est in celis .« Unde et in alio loco promisit dicens: »Quodcunque petieritis Patrem in nomine meo fiet uobis .« Et iterum: »Petite et accipietis, querite et inuenietis,  pulsate et aperietur uobis. Omnis enim qui petit, accipit: et qui querit, inuenit: et pulsanti aperietur .« Et uos, karissimi, facite fructus dignos, ut in die aduentus Domini nostri Iesu Christi sidereas mereamini adipisci mansiones. Bene ualete.



Item epistola beati Gregorii pape.

Dilectissimis nobis filiis in prouincia Baioariorum et Alamannia constitutis. IUGGO, LUIDONI, RIDOLTO, et PHIPHILO, SEuADAE GREGORIUS papa.

Catholica et sanctorum Patrum iubet auctoritas, ut bis in anno pro salute populi Christiani seu exhortatione adoptionis filiorum synodalia debeant celebrari, et causarum canonicarum examinatio prouenire, ut unicuique, prout necessitas poposcerit, pia educatione subueniatur.  Unde, secundum Apostoli doctrinam, admoneo, et hortor uos, karissimi, per misericordiam Dei, ut digne ambuletis uocatione qua uocati estis , ut ministerium uestrum perfectum sit coram Deo. Opportunum namque est uos nosse fratrem ac cepiscopum presentem Bonifacium, nostram et agentem uicem, cum digno et debito honore pro Christi nomine suscipere, et ministerium ecclesiasticum cum fide catholica secundum normam et morem sanctum catholice et apostolice Dei Ecclesie, cui, misericordia Dei preueniente, preesse uidemur, sicut apostolica auctoritate a nobis destinatus est, ab eo suscipientes dignanter teneatis, et gentilitatis ritum et doctrinam uel uenientium Britonum, uel falsorum sacerdotum hereticorum, siue  adulteros, aut undecunque sint renuentes ac prohibentes abiiciatis, et ut populum uobis a Deo commissum piis admonitionibus edoceatis, et a sacrificiis mortuorum omnino deuitetis, et iuxta quod fueritis a predicto nostro consacerdote edocti, ita catholicam et apostolicam doctrinam tenentes, Domino Deo et Saluatori nostro placere festinetis. Et in quo uobis loco ad celebranda concilia conuenire mandauerit, siue iuxta Danubium, siue in ciuitate Augusta, uel ubicunque iudicauerit, pro nomine Christi parati esse inueniamini, quatenus cognoscamus per eius mandatum de uestro conuentu, ut in diem aduentus Christi Iesu cum fructu boni operis ante eius tribunal assistere mereamur, dicentes: »Ecce nos et pueri quos dedisti nobis, Domine ,« non perdidimus  ex eis quemquam , ut et uos Dominicam uocem audire mereamini, dicentem: »uenite, benedicti Patris mei, percipite regnum quod uobis paratum est ab origine mundi .« Bene ualete.



Epistola eiusdem ad Bonifacium.

Reuerendissimo et sanctissimo fratri BONIFACIO cepiscopo, GREGORIUS, seruus seruorum Dei.

Desiderabilem mihi a te missus Denual religiosus presbyter attulit nuntium, cum te sospitem narrauit, et in ministerio, pro quo missus es fauente Deo, proficere nuntiauit. Detulit etiam a te missas litteras, ubi indicasti quod ager Dominicus, qui incultus iacebat, et spinarum aculeis ex infidelitate riguerat, uomere tue doctrine exarante, semen uerbi suscepit, et fertilem  messem protulit fidelitatis. In eisdem litteris quibusdam subnexuistis capitulis, sciscitando qualiter teneat uel doceat hec sancta apostolica Romana Ecclesia Bene nosti satis, quia beatus apostolus Petrus et episcopatus principium exstitit. Et consulenti tibi de statu Ecclesie non ex nobis quasi ex nobis, sed eius gratia, »qui aperit os mutum, et linguas infantium facit disertas ,« qualiter tenere debeas apostolici uigoris doctrina dicimus Igitur in primis legebatur, ut quota progenies propinquorum matrimonio copuletur. Dicimus quod oportuerat quidem quandiu se agnoscunt affinitate propinquos ad huius copule non accedere societatem. Sed quia temperantia magis, et presertim in  tam barbaram gentem plus placet quam districtio censure, concedendum est ut post quartam generationem iungantur. Nam quod posuisti, quod si mulier infirmitate correpta non ualuerit debitum uiro reddere, quid eius faciat iugalis, bonum esset si sic permaneret, ut abstinentie uacaret. Sed quia hoc magnorum est, ille qui se non poterit continere, nubat magis, non tamen subsidii opem subtrahat ab illa cui infirmitas prepedit, et non detestabilis culpa excludit. De presbytero uero, uel quilibet sacerdos a populo accusatus, si certi non fuerint testes, qui crimini illato approbent ueritatem iusiurandum erit in medio, et illum testem proferat de innocentie sue puritate, »cui nuda et aperta sunt omnia ,« sicque maneat in proprio gradu.  Nam de homine qui a pontifice confirmatus fuerit, denuo illi talis reiteratio prohibenda est. In missarum solemniis obseruandum est quod Dominus noster iehsu Christus sanctis suis tribuit discipulis: »Accepit namque calicem, et dedit eis dicens: Hic est calix Noui Testamenti in meo sanguine, hoc facite quotiescunque sumitis .« Unde congruum non est duos uel tres calices in altario ponere cum missarum solemnia celebrantur. De immolatitiis autem escis consuluisti si a fidelibus superductum fuerit uiuifice crucis signum edi liceret, an non, illud sufficit respondere, quod beatus Apostolus dicit: »Si quis dixerit quod hoc immolatitium est, nolite edere propter eum qui indicauit, et propter conscientiam .« Addidisti adhuc  quod si pater uel mater filium filiamque intra septa monasterii in infantie annis sub regulari tradiderint disciplina, utrum liceat eis postquam pubertatis impleuerint annos egredi, et matrimonio copulare. Hoc omnino deuitamus, quia nefas est, ut oblatis a parentibus Deo filiis uoluptatis frena laxentur. Enimuero quosdam baptizatos absque interrogatione symboli ab adulteris presbyteris et indignis fassus es. In his tua dilectio teneat antiquum morem Ecclesie, quia quisquis in nomine Patris, et Filii, et Spiritus sancti baptizatus est , rebaptizari minime liceat. Non enim in nomine baptizantis, sed in nomine Trinitatis huius gratie donum percepit. Et teneatur quod Apostolus ait: »Unus Deus, una fides, unum baptisma .«  Doctrinam uero spiritalem talibus studiosius, ut impertias demandamus: pro paruulis uero qui a parentibus subtracti sunt, et an baptizati sunt, an non ignorant, hos ut baptizare debeas secundum Patrum traditionem, si non fuerit qui testificetur, ratio poscit. Leprosis autem, si fideles Christiani fuerint, Dominici corporis et sanguinis participatio tribuatur, cum sanis autem communia celebrare negentur. Adiecisti etiam quod si pestifer morbus aut mortalitas in ecclesia, uel monasteriis irrepserit, quos necdum tetigit a loco fugiunt euitantes periculum, unde fatuum hoc uidetur. Non enim ualet quisquam Dei effugere manus. In finem epistola continebat, quod sunt quidam presbyteri seu episcopi in multis  uitiis irretiti, quorum uita in se ipsis sacerdotium maculat. Et si tibi liceret cum eis edere aut loqui, nisi cerciti fuerint, dicimus ut hos ex apostolica auctoritate redarguendo admoneas, et ad munditiam ecclesiastice discipline reducas. Et siquidem obedierint, saluabunt animas suas, et ipse mercedem lucratus es, uerumtamem collocutionem et mensam communem cum eis agere non recuses. Plerumque contingit ut quos correctio discipline tardos facit ad percipiendam ueritatis normam, conuiuiorum sedulitas, et admonitio blanda ad uiam perducat iustitie. Idipsum autem et in illis proceribus qui tibi adiutorium prestant, obseruare debebis. Hec, frater carissime, ex apostolice sedis uigore scripsisse sufficiant, de reliquo implorantes misericordiam Dei,  ut qui te illis in regionibus uice nostra ex apostolica auctoritate peragere fecit, et in opacam siluam lumina ueritatis per os tuum micare predestinauit, opitulationis sue misericordissimum tribuat incrementum, quatenus de fructu operis, et ipse ualeas premia percipere, et ueniam peccatorum inuenire. Deus te incolumem custodiat, reuerendissime frater. Data decimo Kal. Decembris imperante Domino piissimo Augusto, Leone a Deo coronato magno imperatore, anno decimo imperii eius, sed et Constantino magno imperatore, regni eius anno septimo, indictione decima.



Item epistola eiusdem ad Bonifacium.

Reuerendissimo et sanctissimo fratri BONIFACIO, GREGORIUS, seruus seruorum Dei.

 Doctoris omnium gentium egregii Pauli apostoli uox est dicentis: »Diligentibus Dominum omnia cooperantur in bonum .« Agnoscentes itaque in syllabis fraternitatis tue que innotuisti tam de Germanie gentibus, quas sua pietate Deus noster de potestate paganorum 288 liberauit, et ad centum millia animas in sinu sancte matris Ecclesie, tuo conamine et Caroli, principis Francorum aggregare dignatus est, sed et in Baioariorum prouincia, que a te acta sunt, agnoscentes, datori omnium bonorum Domino Deo nostro, extensis ad celum palmis, gratias retulimus, qui ianuam misericordie et pietatis in illis partibus Hesperiis, ad cognoscendam uiam salutis ostium misericordie aperuit, et misit angelum  suum qui preparauit uiam tuam ante te , ipsi est gloria in secula seculorum. Amen.

Igitur, quia indicasti perrexisse te ad gentem Baioariorum, inuenisse eos extra ordinem ecclesiasticum uiuentes, dum episcopos non habebant in prouincia, nisi unum, nomine uiuilo, quem nos ante tempus ordinauimus; et quia cum assensu Otilonis ducis eorumdem Baioariorum seu optimatum prouincie illius, tres alios ordinasse episcopos, et in quatuor partes prouinciarum illam diuisisti, id est, in quatuor parochias, ut unusquisque suam habeat parochiam, bene et satis prudenter peregisti, frater, et quoniam apostolicam preceptionem ex nostra uice implesti, et sicut tibi precepimus, ita peregisti. Itaque non desinas, frater, reuerendissime,  docendo eos sanctam catholicam et apostolicam Romane sedis traditionem, ut illuminentur rudes, et uiam salutis teneant, per quam possint ad eterna premia peruenire. Presbyteros uero, quos ibidem reperisti, si incogniti fuerint, illi a quibus fuerint ordinati, et dubium est eos episcopos fuisse annon qui eos ordinauerunt, si bone actionis, et catholici uiri sunt ipsi presbyteri, et in ministerio Christi omnique lege sancta edocti, apti, ab episcopo suo benedictionem presbyteratus suscipiant, et consecrentur, et sic ministerio sacro fungantur. Illi uero qui baptizati sunt per diuersitatem et declinationem linguarum gentilitatis, tamen quia in nomine Trinitatis baptizati sunt, oportet eos per manus impositionem et sacri chrismatis unctionem confirmari. Nam  uiuilo episcopus a nobis ordinatus est. Etsi aliquid excedit extra canonicam regulam, doce et corrige eum iuxta Romane Ecclesie traditionem, quam a nobis accepisti. De concilio uero, ut iuxta ripam Danubii debeas celebrare nostra uice, precipimus fraternitati tue apostolica auctoritate ibidem presentari, et inquantum Dominus tibi uires dederit, predicare uerbum salutis ne cesses, ut religio Christiana in nomine Domini crescat et multiplicetur. Nec enim habebis licentiam, frater, pro iure cepti laboris in uno morari loco, sed confirmatis cordibus fratrum et omnium fidelium, qui rudes sunt in illis Hesperiis partibus, ubi tibi Dominus aperuerit uiam salutis predicare non desistas, et ubi locum inueneris necessarium secundum canonicam  regulam, episcopos ordina ex nostra uice, et apostolicam atque catholicam traditionem eos tenere edocebis. Ex hoc enim magnum mercedis premium tibi preparabis, quoniam omnipotenti Deo nostro facies plebem perfectam. Non pigeat, dilectissime frater, itinera carpere aspera et diuersa, ut Christiana fides longe lateque tuo conamine extendatur. Scriptum namque est: »Arcta et angusta uia est que ducit ad uitam .« Operare itaque, frater, bonum opus quod cepisti, ut in die Christi Dei nostri merearis dicere, inter cetum sanctorum probabilium Patrum assistens - »Ecce ego et pueri quos dedisti mihi, non perdidi ex eis quemquam .« Et iterum: »Domine quinque talenta tradidisti mihi, ecce alia quinque  superlucratus sum .« Ut subsequenter merearis uocem Domini audire dicentis: »Euge serue bone et fidelis, quia super pauca fuisti fidelis, supra multa te constituam, intra in gaudium domini tui .« Deus te incolumen custodiat, reuerendissime frater. Data quarto Kal. Nouemb., imperante domino piissimo Augusto Leone, imperii eius anno uicesimo tertio, sed et Constantino, magno imperatore, eius filio, anno uicesimo, indictione 8.





Epistola Bonifacii ad Zacariam papam.

Domino carissimo, summi pontificatus infula predito, uiro apostolico, ZACHARIAE, BONIFACIUS, seruus seruorum Dei.

 Confitemur, domine pater, quia postquam per nuntios referentes audiuimus, quod uenerande memorie apostolatus uestri predecessor, Gregorius, pontifex apostolice sedis, ergastulo corporis absolutus, ad Dominum migrauit, maiorem letitiam, et maius gaudium nobis non audiuimus, et suspensis ad ethera palmis, Deo gratias egimus, quam quod clementem paternitatem uestram altissimus Arbiter canonica iura regere, et apostolice sedis gubernacula tenere concessit. Ego non aliter, quam ut ante uestigia uestra geniculantes, intimis subnixe flagitamus precibus ut sicut predecessorum uestrorum pro auctoritate sancti Petri pietatis serui deuoti et subditi discipuli fuimus, sic et uestre pietatis serui obedientes subditi sub iure canonico fieri mereamur, optantes catholicam  fidem, et unitatem Romane Ecclesie seruando dilatare, et quantoscunque audientes uel discipulos in ista legatione mihi Deus donauerit, ad obedientiam apostolice sedis inuitare et inclinare non cesso. Necesse quoque habemus indicare paternitati uestre quia per Dei gratiam, Germanie populis aliquantulum percussis uel correctis, tres ordinauimus episcopos, et prouinciam in tres parochias discreuimus, et illa tria oppida siue urbes in quibus constituti et ordinati sunt, scriptis auctoritatis uestre confirmari, et stabiliri precantes, desideramus: unam esse sedem episcopatus decreuimus in castello quod dicitur uiuozaburg, et alteram in oppido quod nominatur Buraburg, tertiam in loco qui dicitur Erpesfryod, qui fuit iam  olim urbis paganorum rusticorum. Hec tria loca propria charta et auctoritate apostolatus uestri roborari et confirmari diligenter postulamus, ut, si Dominus uoluerit, per auctoritatem et preceptum sancti Petri, iussionibus apostolicis fundate et stabilite sint tres in Germanie episcopales sedes, et ut presentes, uel future generationes non presumant uel parochias corrumpere uel uiolare preceptum apostolice sedis. Notum similiter sit paternitati uestre quod Carlomannus, dux Francorum, me accersitum ad se rogauit in parte regni Francorum, que in sua est potestate, synodum incipere, congregare, et promisit se de ecclesiastica religione, que iam longo tempore, id est, non minus quam per sexaginta uel septuaginta annos, calcata et dissipata  fuit, aliquid corrigere et emendare uelle. Quapropter, si hoc, Deo inspirante, ueraciter implere uoluerit consilium, et preceptum sancte uestre auctoritatis, id est, apostolice sedis habere et sapere debeo. Franci enim, ut seniores dicunt, plusquam per tempus octoginta annorum synodum non fecerunt, nec archiepiscopum habuerunt, nec Ecclesie canonica iura alicubi fundabant uel renouabant. Modo autem maxima ex parte per ciuitates, episcopales sedes tradite sunt laicis, cupidis ad possidendum, uel adulteratis clericis, scortatoribus et publicanis seculariter ad perfruendum. Nam si per uerbum uestrum hoc negotium, duce rogante supradicto, mouere et precipere debeo, preceptum et iudicium  apostolice sedis cum canonibus ecclesiasticis presto habere cupio. Si inuenero inter illos diacones, quos nominant, qui a pueritia sua semper in stupris, semper in adulteriis, et in omnibus semper spurcitiis uitam ducentes, sub tali testimonio uenerunt ad diaconatum, et modo in diaconatu concubinas quatuor, uel quinque, uel plures noctu in lecto habentes, Euangelium tamen legere, et diaconos se nominare non erubescunt, nec metuunt, et sic in talibus incestis ad ordinem presbyteratus uenientes, officio fungentes, dicunt se pro populo intercedere, et sacras oblationes offerre, nouissime, quod peius est, sub talibus testimoniis per gradus singulos ascendentes, ordinantur et nominantur episcopi, ut habeant, preceptum et conscriptum auctoritatis  uestre quid de talibus definiatis, et per responsum apostolicum conuincantur, et arguantur peccatores. Et inueniuntur quidam inter eos episcopi, qui licet dicant se fornicarios uel adulteros non esse, sed sunt ebriosi, et incuriosi uel uenatores, et qui pugnant in exercitu armati, et effundunt propria manu sanguinem hominum, siue paganorum, siue Christianorum. Et quia seruus et legatus apostolice sedis esse dignoscor, et unum sit uerbum, meum hic, et uestrum ibi, si contingat ad iudicium auctoritatis uestre, ut pariter missos dirigamus. Preterea de una re et consilium querere, et licentiam petere necesse habeo, eo quod uenerande memorie predecessor uester, sicut audistis, in presentia uestra mihi precepit ut presbyterum post obitum meum,  Deo uolente, in ecclesiastico ministerio heredem et successorem constituere deberem, et hoc mihi, si Dei uoluntas est, placet, sed modo dubito et nescio, si fieri possit, quia postea frater illius auunculum ducis Francorum occidit, et adhuc ignoramus qualiter ista discordia pacificari et finiri ualeat. Et obsecro ut auctoritatis uestre licentie sit, ut cum consilio seruorum Dei de ista electione faciam quod nobis in commune pro Deo et pro Ecclesie utilitate, uel fructu spiritali et defensione religionis optimum esse uideatur, ut consensum uestrum habeam de hoc facere quod optimum esse uideatur, mihi inspirare dignetur Deus, quia hoc non uidetur posse fieri, si contrarius princeps fuerit. Interea querere et interrogare paternitatis uestre consilium  debeo de quadam confusione, et scandalo predicationis, que nuper ad uos ueniens, mentem uestram conturbauit, et sacerdotibus Ecclesiarum uerecundiam incutiebat, quia laicus quidam magne persone ad nos ueniens dicebat sibi ab apostolice sedis pontifice, sancte memorie Gregorio, datam fuisse licentiam ut in matrimonium acciperet uiduam auunculi sui, que et ipsa fuit uxor consobrini, et illa, illo uiuente, discessit ab eo, et isti uiro qui nunc eam accipere desiderans affirmat sibi licentiam datam; in tertio geniculo propinqua illius esse dignoscitur, et uotum uouit Deo castitatis, et uelata fuit, et iterum abiecto uelamine maritata; tale enim matrimonium supradictus homo ab apostolica  sede sibi affirmat esse concessum, quod non estimauimus uerum, quia synodus, et Ecclesia, in qua natus et nutritus fui, id est, in transmarina Saxonia, Lugdunensis synodus in primis a discipulis sancti Gregorii, id est, Augustino, Laurentio, Iusto, Milleto, archiepiscopis, constituta et ordinata fuit, talem copulam et matrimonium maximum scelus, et incestum, et horribile flagitium, et damnabile piaculum fieri ex auctoritate sancte Scripture iudicabant. Quapropter paternitas uestra huius rei ueritatem nobis indicare non dedignetur, ut Ecclesie sacerdotibus, uel populo Christiano inde scandala, uel schismata, uel noui errores non oriantur et concrescant. Et quia carnales homines, idiote, Alamanni, uel Bauguarui, uel Franci, si iuxta Romanam  urbem aliquid facere uiderint, ex his peccatis, que nos prohibemus, licitum et concessum a sacerdotibus esse putant, et dum nobis improperium deputant, sibi scandalum uite accipiunt, sicut affirmant se uidisse annis singulis in Romana urbe, et iuxta Ecclesiam sancti Petri, in die uel nocte, quando Kalend. Ianuarii intrant, paganorum consuetudine choros ducere per plateas et acclamationes ritu gentilium, et cantationes sacrilegas celebrare, et mensas illa die uel nocte dapibus onerare, et nullum de domo sua ignem, uel ferramentum, uel aliquid commodi uicino suo prestare uelle. Dicunt quoque se uidisse ibi mulieres pagano ritu phylacteria et ligaturas, et in brachiis, et cruribus ligatas habere, et publice ad uendendum uenales ad comparandum  aliis offerre. Que omnia eo quod ibi a carnalibus, et insipientibus uidentur, nobis hic improperium et impedimentum predicationis et doctrine perficiunt. De talibus ait Apostolus, increpans: 289 »Dies obseruatis, et tempora. Timeo ne sine causa laborauerim in uobis .« Et sanctus Augustinus dixit: Nam qui predictis malis, id est, carnis, et diuinis, et aruspicibus, uel phylacteriis, et aliis quibuslibet auguriis crediderit, etsi ieiunet, etsi oret, etsi iugiter ad ecclesias currat, etsi largas eleemosynas faciat, etsi corpusculum suum in omni afflictione cruciauerit, nichil ei proderit, quandiu sacrilegia illa non reliquerit. Nam si istas paganias paternitas uestra ibi in Romana urbe prohibuerit, et sibi mercedem, et nobis maximum profectum  in doctrina ecclesiastica perficiet. Episcopi quoque et presbyteri generis Francorum, qui fuerunt adulteri, et fornicatores acerrimi, quos in gradu episcopatus, uel presbyterii fornicationum filii nati arguunt, reuenientes ab apostolica sede, dicunt sibi Romanum pontificem licentiam dedisse ministerium episcopale in Ecclesia ministrare. Quos contra contendimus, quia apostolicam sedem nequaquam contra decreta canonum audiuimus iudicasse. Hec omnia, domine carissime, propterea uobis nota facimus, ut uestre auctoritatis responsum talibus dare possimus, ut per cautelam uestre doctrine oues Ecclesie non seducantur, sed lupi rapaces commoti et superati pereant. Interea munuscula parua uobis  direximus, non quia digna sunt paternitate uestra, sed pro indicio caritatis et obedientie deuotionis, id est, uuillosam unam, et argenti et auri tantillum. Dextera Domini protegente, incolumem ualere, et in Christo proficere beatitudinem uestram in longitudinem dierum optamus.

Te Deus altitonus sancta conseruet in ede sedis apostolice rectorem in tempora longa, melliflua gratum populis doctrina per orbem, Perficiatque Deo dignum pia gratia Christi. Splendida perficiat florens sua gaudia Mater, atque domus Domini letetur plebe secunda.





Epistola Zacarie ad Wittam.

Dilectissimo nobis WITTAE sancte Ecclesie Barbarane ZACHARIAS papa.

 Domino cooperante et sermonem confirmante  ad dilatandam Christianitatis legem et orthodoxe fidei tramitem, ad docendum iuxta quod predicat sancta hec Romana, cui Deo auctore presidemus, Ecclesia innotuit nobis sanctissimus ac reuerendissimus frater et cepiscopus noster, Bonifacius, nuper se decreuisse et ordinasse in Germanie partibus episcopales sedes, ubi preest uestra dilectio, et prouinciam in tres diuisisse parochias; quo cognito cum magna exsultatione extensis ad sidera palmis, illuminatori et datori omnium bonorum, Domino Deo et Saluatori nostro Iesu Christo gratias egimus, qui facit utraque unum . Flagitauit autem a nobis pro suis syllabis iam dictus sanctissimus uir, per apostolicam auctoritatem uestras confirmari sedes.  Pro quo et nos ardenti animo, et diuino iuuamine ac auctoritate beati Petri, apostolorum principis, cui data est a Deo et Saluatore nostro Iesu Christo ligandi soluendique potestas  peccata hominum in celo et in terra, confirmamus atque solidas permanere uestras episcopales sedes sancimus, interdicentes, ipsius principis apostolorum auctoritate a presenti omnibus et in futuras generationes, ut nullus audeat contra eamdem uestram uenire ordinationem que dignante Deo ex nostra preceptione in uobis facta est, et hoc interdicentes, ut nullus audeat iuxta sanctorum canonum traditionem, ex alio episcopatu ibidem transferri, aut ordinare episcopum, post uestram de hoc seculo euocationem, nisi is qui apostolice nostre sedis in  illis potestatibus presentauerit uicem. Sed nec unus alterius parochias inuadere, aut Ecclesias subtrahere presumat. Nam, quod non credimus, si quis ille fuerit qui contra hanc uestram preceptionem temerario ausu uenire tentauerit, sciat se eterno Dei iudicio anathematis uinculo esse innodatum. Si quis uero apostolica seruauerit precepta, et normam recte et orthodoxe fidei fuerit assecutus, benedictionis gratiam consequatur. De cetero, penitus diuinam rogamus clementiam, ut confirmet et corroboret hoc quod operatus est Dominus in uobis. Et caritas Dei, gratia et pax uera sit cum spiritu uestro. Sanctissimi et dilectissimi nobis, toto conamine elaborate pro fide Christi, et ad ministerium  eius perficiendum decertate, ut et cum egregio Apostolo mereamini dicere: »Bonum certamen certaui, cursum consummaui, fidem seruaui. De reliquo, reposita est mihi corona iustitie, quam reddet mihi Dominus in illum diem iustus iudex .« Salutantes uos in Domino ualere optamus. Bene ualete. Data Kal. Aprilis, imperante domino Constantino, magno imperatore, anno 24, imperii eius anno 2, indictione sexta.





Epistola Zacarie ad Bonifacium episcopum.

Reuerendissimo et sanctissimo fratri, BONIFACIO cepiscopo ZACHARIAS, seruus seruorum Dei.

uirgilius et Sodomus, uiri religiosi, apud Baioariorum prouinciam degentes, suis apud nos litteris usi sunt, per quas intimauerunt, quod tua reuerenda  fraternitas eis iniungeret Christianos denuo baptizare. Quod audientes, nimis fuimus conturbati, et in admirationem quamdam incidimus, si habetur, ut dictum est. Retulerunt quippe quod fuerit in eadem prouincia sacerdos, qui Latinam linguam penitus ignorabat, et dum baptizaret, nesciens Latini eloquii, infringens linguam, diceret: Baptizo te in nomine Patria, et Filia, et Spiritu sancta, ac per hoc tua fraternitas considerauit rebaptizare. Sed, sanctissime frater, si ille qui baptizauit, non errorem introducens, aut heresim, sed pro sola ignorantia Romane locutionis infringendo linguam, ut supra, fati sumus, baptizans dixisset, non possumus consentire, ut denuo baptizentur, quia, tua quod bene compertum habet sancta fraternitas, quicunque  baptizatus fuerit ab hereticis, in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgari debet. Nam, sanctissime frater, si ita est, ut nobis relatum est, non amplius a te illis predicentur huiumodi, sed ut Patres sancti docent et predicant, tua sanctitas studeat conseruare. Deus te incolumem custodiat, reuerendissime frater. Data Kal. Iulii, imperante domino piissimo Augusto Constantino, a Deo coronato, magno imperatore, anno 26, imperii eius anno quarto, indictione quarta decima.





Item epistola eiusdem ad episcopos diuersos.

Dilectissimis nobis, REGNIFRIDO Rothomagensi episcopo, RIMBERTO Ambianensi episcopo, DEODATO Bellouacensi episcopo, HELESEO Nouionensi episcopo,  FULCIRICO Tungiensi episcopo, DAuID Spitonensi episcopo, ETHEREO Chardomenensi episcopo, TRENURARDO Cameracensi episcopo, BURGARDO Wizarburnensi episcopo, GENEBANDO Laudunensi episcopo, ROMANO Meldensi episcopo, AGILOLPHO Coloniensi episcopo, HEDDO Straburgensi episcopo, et ceteris amantissimis episcopis, presbyteris, et etiam diaconibus, cunctisque orthodoxis Ecclesiarum Dei clericis apostolicam doctrinam tenentibus, ZACHARIAS diuina gratia preditus apostolice sedis pontifex, seruus autem seruorum Dei, in Domino salutem dicit.

Gratias ago Deo Patri omnipotenti, et Domino Iesu Christo unico Filio eius, et Spiritui sancto, qui uestra omnium corda inflammare dignatus est per  diffusam a se gratiam, ut in unitate fidei, et in uinculo pacis ambuletis, et »sit splendor Domini Dei nostri super nos « dilectissimi mihi, et abundans gratia pacis et caritatis, ut sitis unum corpus spiritalis matris uestre sancte catholice et apostolice Dei Ecclesie, in qua, Deo auctore et dispositore, quamuis tanto fastigio uiribus longe impares, presumus, implentes illud propheticum dictum: »Ecce quam bonum, et quam iucundum habitare, fratres in unum .« Etenim et si pro itineris longitudine quanquam corpore sumus absentes. in Spiritu tamen dilectionis semper sumus uobis presentes, habentes uos in uisceribus nostris, et assidue orantes, ut Deus et Dominus noster iehsu Christus multo amplius confirmet  corda uestra, et corroboret in exhortationem Euangelii in ministerio quo fungimini, ut credita uobis plebs uestris piis admonitionibus, adiutore Deo, a diabolica fraude liberata, salua persistat, uosque mereamini de eorum animabus in die Christi apportare lucrum. Scriptum quippe est: »Filii sapientie, Ecclesia iustorum, et natio eorum, obedientia et caritas .« Obsecro ergo uos, karissimi mei, ut digne ambuletis uocatione qua uocati estis, ut decet sanctos cum multa sapientia, supportantes inuicem in caritate, solliciti seruare unitatem Spiritus in uinculo pacis, et caritatis , quia »finis precepti caritas est de corde puro et conscientia bona, et fide non ficta .« Gaudeo in uobis, karissimi, quoniam  fides uestra, et unitas erga nos pretiosa est, et manifesta non solum coram Deo, sed etiam coram omnibus hominibus, dum ad fautorem et magistrum uestrum a Deo constitutum, beatum apostolorum principem, Petrum, benignissima uoluntate conuersi estis. Laudabilis fides uestra et bona fama, quoniam »idipsum sapitis quod oportet sapere .« Et nunc, Deo cooperante, est aggregata sanctitas uestra nostre societati in uno pastorali ouili. Et est nobis unus pastor, qui a pastore pastorum Domino Deo et Saluatore nostro Iesu Christo, princeps apostolorum et noster doctor est institutus. Habetis itaque nostra uice ad confirmandam dilectionem uestram, et collaborandum  uobis in Euangelio Christi sanctissimum ac reuerendissimum Bonifacium, fratrem nostrum, archiepiscopum, apostolice sedis legatum et uicem nostram presentantem. Sit ergo constantia uestra aduersus contentiones eorum qui aduersa sapiunt, et non que Dei sunt , et erit fortior petra constantia uestra, sicut scriptum est: »Ne timueritis ab eis, neque terreamini a facie eorum qui corpus occidunt, animam autem non possunt occidere.« »Quod autem in aure auditis, predicate in lumine, illum timentes qui potest corpus et animam occidere, et mittere in gehennam .« Fratres mei, in carne ambulantes, non secundum carnem militamus. »Arma enim militie nostre non carnalia, sed potentia  Deo ad destructionem munitionum, consilia destruentes et omnem exaltationem extollentem se aduersus scientiam Dei, in captiuitatem redigentes omnem intellectum, et omnem cogitationem in obsequium Christi perducentes .« De cetero, fratres, confortamini in Domino et in potentia fortitudinis eius. Pax uobis multa et gratia a Deo et Domino nostro Iesu Christo ministretur. Amplectimur et osculamur, ac si presentes caritatem uestram in unitatem Spiritus, in uinculo pacis et caritatis Christi Deus uos incolumes custodiat, dilectissimi nobis





Eiusdem ad Bonifacium.

Reuerendissimo et sanctissimo fratri, BONIFACIO cepiscopo, ZACHARIAS, seruus seruorum Dei.

 Cum nobis sanctissime fraternitatis tue syllabe delate fuissent, atque per singula relegi fecissemus, et reperissemus in earumdem litterarum tuarum serie quod peccatis nostris facientibus, dum Dominici tritici semina quereres elaborare, ad augendam segetem spiritalem subito inimici superseminant zizania  ut sanctitatem tuam in bono opere impediant. Sed tua sancta fraternitas incessanter orationi instet, pariter cum fratribus qui secum laborant, et spiritales sarculos construens, zizania eradicans deportet ad comburendum , ut ait beatus Gregorius papa: Bonum enim, inquit, opus nobis sit in uoluntate: nam ex diuino adiutorio erit in perfectione. His ita se habentibus, carissime frater, confortare in Domino, et ipse erit adiutor tuus.  De incursione autem gentium, que in tuis plebibus facta est, merendum nobis est: sed hec aduersitas nullatenus tuam fraternitatem conturbet, quia et Romana ciuitas ex accidentibus facinoribus sepius est depopulata, et tamen omnipotentia sua Dominus ex supernis eam dignatus est consolari. Sed populis tibi commissis, reuerendissime 290 frater, predica ieiunium, supplicationes apud Dominum litaniarum, et supereminens eius clementia adiuuabit te. Te autem, ut prediximus, nullatenus aduersa perturbent. Sed in bono opere quod cepisti nullo modo deficias. Nos uero, licet immeriti et peccatores existamus, nostris precibus uel consacerdotum nostrorum, inquantum possumus, adiuuamus. De synodo autem congregata  apud Francorum prouinciam, mediantibus Pippino et Carlomanno, excellentissimis filiis nostris, iuxta syllabarum nostrarum commonitionem, peragente nostra uice, tua sanctifica qualiter egisses cognouimus, et omnipotenti Deo nostro gratias egimus, qui eorum corda confirmauit, ut in hoc pio opere adiutores existerent, et omnia optime, et canonice peregisti, tam de falsis episcopis, et fornicariis, et schismaticis; quamque etiam et in reliquis nomine sacerdotibus contra canonum instituta agentibus, uel contra catholicam Dei, et apostolicam Ecclesiam, de quibus secundum tuam relationem, per singula respondemus. De eo namque quod suggessisti, quod elegerunt ciuitatem unam omnes Francorum  principes coniungentem usque ad paganorum fines, et in partes Germanicarum gentium, ubi ante predicasti, quatenus ibi sedem metropolitanam perpetuo tempore habere debeas, ut inde ceteros episcopos ad uiam instrueres rectitudinis, et post te tui successores perpetuo iure possideant; hoc quod decreuerunt leto nos suscipimus animo, eo quod ex Dei nutu factum est, uel si quidem falsi sacerdotes, et schismatici hoc impedire conati sunt, quorum uanum agonem Dominus dissipabit, et illa faciet stabilita que sanctorum Patrum statutis conueniunt concordare. Et quia tibi ipsi principes Francorum in hoc etiam adiutores exstiterunt, retribuat illis omnipotens Deus uicissitudinis premium et innumera largiatur bona. Nam similiter de illo falso  episcopo, quem dixisti adulterati clerici, et homicide filium ac in adulterio natum, et absque disciplina nutritum, et cetera mala, et horribilia, que per singula enarrasti, ac per hoc, et sui similes sacerdotes consecrauit, de hoc meminit tua reuerenda fraternitas quod tribus iam uicibus scripsimus, ut nullus homicida, nullus adulter, nullus fornicator sacrum ministerium debeat obtrectare, sed neque penitens, aut talis qualem sacri canones prohibent esse sacerdotem.

De baptizatis ab illo, seu ecclesiis consecratis requirat tua fraternitas, si aut ecclesias in nomine Trinitatis consecrauit aut paruulos similiter baptizauit, dum sacerdotio fungebatur; et sic et consecratio ecclesiarum et paruulorum baptisma sit confirmatum.  Et hoc pariter suggessisti quod illi qui a te proiecti sunt sacerdotes, a nobis absolutos se apud Francorum prouinciam diuulgent, quod tua sancta fraternitas nullo modo credat, quia quod impossibile est, si hoc fecissemus, tue caritati per nostras indicassemus litteras. Sed hoc, quod impossibile est, nullo modo credas, quia non aliud predicamus, et aliud agimus, aut dirigimus ut illi garriunt, sed, auxiliante Deo, illud quod predicamus finetenus obseruandum censemus. Hoc autem sanctitatem tuam firmissime ut teneas hortamur, ut sanctorum Patrum institutis, et consultis sacrorum canonum omnimodo obsequi debeas, quia nos nullatenus aliud predicamus et aliud agimus. Nam de eo quod obsecrasti, ut Francorum principibus scriberemus,  uel ceteris Francis, ut petisti, eis per singula scripsimus ut tibi et amici sint, et adiutores in Dominico opere existant. De censu uero expetendo, eo quod impetrare a Francis ad reddendum ecclesiis uel monasteriis non potuisti, quam ut uertente anno ab unoquoque coniugio seruorum duodecim denarii reddantur, et hoc gratias Deo, quia potuisti impetrare, et Dominus donauerit quietem. Augentur et luminaria sanctorum pro eo quod nunc tribulatio accidit Saracenorum, Saxonum uel Frisonum, sicut tu ipse nobis innotuisti. De eo namque quod interrogasti, quod illi qui depositi sunt pro capitalibus peccatis de gradu sacerdotali, dum eos reperisses adulteros, homicidas, ut nec sacerdotes,  nec clerici esse possint, nec sub penitentia monachi esse uolunt, sed, pergentes apud palatium regis Francorum rogant ut eis loca tribuat ecclesiarum uel monasteriorum, ut laicam uitam uiuant, et dispergentes sanctorum loca, sed et de hoc pariter qualiter fieri debeat, Francorum principibus commonentes direximus. In alia quippe tua epistola reperimus contineri omnia que contra te egerant falsi, et schismatici episcopi Aldebertus et Clemens, per que omnia acta ipsorum et impiissimum errorem sigillatim indicasti. Nos uero congregatis fratribus et consacerdotibus nostris, eorumdem prauorum sceleratissima acta in eorum penitentia relegi fecimus, et dum nobis coram concilio relecta fuissent, pio studio omnes eadem schismatica dogmata  ipsorum atque iniquissimas traditiones, seu sceleratissimam uitam quam sibi Aldebertus conscribere fecit, una uoce exclamauerunt ut igni cremarentur. Sed nos hoc non rectum iudicauimus, pro eo quod ad reseruandum, siue in eternum eos condemnandum in scrinio sancte Ecclesie reseruanda mandauimus, suscipientes ipsi dignam sententiam, cuius instar actionis ad tuam direximus, frater, sanctitatem, ut relecta in prouincia Francorum, omnis schismaticus audiens taliter a sancta Dei catholica et apostolica Ecclesia iudicatum a sensus sui prauitate resipiscat. In tertia namque tua epistola intimasti nobis de alio seductore, nomine Geolebo, qui antea tali episcopi honore fungebatur, et quia sine cuiuscunque consultu apud nos properat, et dum aduenerit, ut Domino placuerit,  fiet. Tua autem reuerentia, ut, auxiliante Domino, cepit, uice nostra uolumus ut, omni anno, apto tempore in Francorum prouincia concilium debeat celebrari, ut frequentia sacerdotum siue institutis sacrorum canonum mediantibus illic quid aduersum nullo modo audeat pullulare, sed magis Ecclesie Dei unitate, et disciplina ecclesiastica, atque apostolica ubique in illis partibus dilatata, cuncte populorum turbe etiam in occiduis partibus ueri catholici esse possint, et non amplius per falsos sacerdotes erroribus inuoluti demergantur in interitum. Dum uero concilium aggregaueris, sic tua fraternitas conflictum habeat cum metropolitanis, quos confirmauimus, de eo quod dixisti, ut nullus sine commendatitiis epistolis suscipiatur. Tamen,  et pro hoc ipso, et pro omnibus Francorum principibus, commonitionis direximus litteras, ut iam superius fati sumus, de ciuitate namque illa, que nuper Agrippina uocabatur, nunc uero Colonia, iuxta petitionem Francorum, nostre auctoritatis per preceptum nomini tuo metropolim confirmauimus, et tue sanctitati direximus pro futuris temporibus eiusdem metropolitane Ecclesie stabilitatem. Deus te incolumem custodiat reuerendissime et sanctissime frater. Data pridie Kalendas Nouembris, imperante domno piissimo Augusto Constantino, a Deo coronato, magno imperatore, anno 27, imperii eius quinto anno, indictione decima quarta.



Item epistola Zacarie ad Bonifacium


Sanctissimo et reuerendissimo fratri, BONIFACIO cepiscopo, ZACHARIAS episcopus, seruus seruorum Dei.

Benedictus Deus Pater Domini nostri Iesu Christi, qui dispersa congregat et congregata conseruat, augetque fidem et fiduciam seruis suis ad predicandum uerbum Euangelii Iesu Christi Domini nostri, cum eodem Patre et Spiritu sancto in unitate uiuenti in secula seculorum, ipsi gloria et laus, qui adiutor et protector est in se credentibus; ipse enim dixit: »Qui credit in me uita uiuet, et non morietur ,« quoniam »ego sum uia, ueritas et uita .« Laudamus et superexaltamus sanctum nomen eius, leti, gaudentes, per horum gerulos, et sancte fraternitatis tue litteris  allatis, superstitem in hac uita, et in Domino te ualere cognoscentes, petentes immensam Dei nostri diuinitatem, ut ad predicandum multo amplius Euangelii atque sancte fidei eius sacramentum, longeuum te seruet, suaque protectione te muniat, et ab aduersantium insidiis pie miserando custodiat. Suggessit itaque sancta fraternitas tua in suis apicibus quod predecessor noster beate memorie Gregorius, huius sancte sedis apostolice presul, dum ad predicandum uerbum Euangelii tuam misisset fraternitatem in Germanie partibus, et gentibus illis paganis, uerbo pollicitationis a te esse muniti, ita ut orthodoxos episcopos, presbyteros, uel quoscunque reperire potuisses, in uerbo exhortationis perfectos amplius confirmares, et eis communicares  quod et factum est. Si quos uero seductores episcopos, aut pseudopresbyteros, uel quoscunque a recto fidei tramite deuiantes reperisses, nulla tibi cum eis esset communio. Quod te, Deo solatiante usque ad presens spiritualiter seruasse confessus es, uel si omnino propter principalem, et humanum fauorem gentis Francorum, dum ad eos accessisses corporaliter abstinere non ualuisti, cogente necessitate Ecclesiarum Dei, et tamen in eorum concilio, et consensu communionis anima tua non est coinquinata. Itaque propter hoc, quod cum eis conseruatus es, non consentiens iniquitati eorum, nullum tibi est detrimentum coram Deo. Te enim predicante, si obedirent, salui essent. Si autem in iniquitate sua permanent, ipsi peribunt: Tu autem  iuxta prophete dictum: »Saluasti animam tuam .« De episcopis autem et palliis Francorum scripsisti, quod iuxta promissionem suam nondum impleuerunt, qui si impleuerint iuxta uerbum suum, habebunt ex eo laudem . Sin uero aliter egerint, ipsi uidebunt, nos enim, diuina gratia largiente, quod gratis accepimus, gratis damus . Tua quidem, propter hoc benigna uoluntas a nobis suscepta est. Igitur et hoc petisti monasterium in uastissima solitudine, et in medio gentium quibus predicas constitutum, et a te fundatum esse, atque in honore Saluatoris Dei nostri dedicatum, ubi etiam et  monachos sub regula beati Benedicti degere ordinasti, hoc uenerabile monasterium nomini tuo priuilegio sedis apostolice muniri. Quod uotis tuis acquiescentes ordinauimus iuxta petitionem et desiderium tuum. Congruit enim diuini ministerii predicatorem optimumque ministrum ad desiderata pertingere, et ceptum bonum opus usque in finem perficere, sicut scriptum in Dominico precepto: »Qui perseuerauerit usque in finem, hic saluus erit .« Et »beatus seruus ille, quem cum uenerit Dominus, inuenerit sic facientem; etenim super omnia bona sua constituet eum .« Interea predictus tuus Gerulus Lul, cum ceteris suis concomitibus, que iniuncta fuerunt a tua fraterna sanctitate, tam in uerbo, quam in  prescripto omnia liquidius suggerentes innotuerunt, de quibus tam in uerbo responsum dantes, et prescripto, tue remisimus fraternitati. Continebant enim capitula in pitatio ab eis porrecto, que inferius annexa sunt, de quibus flagitasti a nobis que recipienda, que respuenda sunt.

In primis de uolatilibus, id est, graculis et corniculis, atque ciconiis, que omnino cauende sunt ab esu Christianorum, etiam et fibri, atque lepores, et equi siluatici multo amplius cauendi. Attamen, sanctissime frater, de omnibus Scripturis sacris bene compertus es. De igne autem Paschali, quod inquisisti a sanctis priscis Patribus, ex quo per Dei et Domini nostri Iesu Christi gratiam, et pretioso sanguine eius ecclesia dedicata est quinta feria Pasche,  dum sacrum chrisma consecratur, tres lampades magne capacitatis ex diuersis candelis Ecclesie oleo collecto, in secretiori ecclesie loco, ad figuram interioris tabernaculi insistente indeficienter, cum multa diligentia inspecte ardebunt, ita ut oleum ipsum sufficere possit usque ad tertium diem. De quibus candelis Sabbato sancto, pro fontis sacri baptismate sumptus ignis per sacerdotem renouabitur. De christallis autem, ut asseruisti, nullam habemus traditionem. De his, qui regio morbo uexantur inquisisti, siue equi sint, quid faciendum sit de illis. Si homines ex natiuitate, aut genere huius morbi sunt, hi extra ciuitatem comitari debebunt, eleemosynam uero ad accipiendum a populo non deuitari. Si autem contigerit magnum uel paruum  non natiuitate, sed superueniente egritudine uexari, non est proiiciendus, sed si possibile est curandus. Attamen in ecclesia, dum ad communionem uenerit, post omnium suppletionem erit ingressurus ad participandum munus. Equi uero qui prefato morbo fuerint coinquinati, si curari non ualuerint, in puteis et foueis proiiciendi sunt, ne 291 eiusdem morbi contagione ceteri coinquinentur. De animalibus autem que a furentibus, id est rabidis lupis et canibus fuerint lacerata, oportet ea a ceteris separari, ne per furentes et mordentes cetera coinquinentur. Quod si pauca sunt, ut supra diximus, in foueas proiicienda sunt. Nam et hoc inquisiuit fraternitas tua, si liceat sanctimoniales feminas  quemadmodum uiris, sibi inuicem pedes abluere, tam in cena Domini, quam in aliis diebus. Hoc Dominicum preceptum est, quod qui per fidem impleuerit, habebit ex eo laudem. Etenim uiri et mulieres unum Deum habemus qui in celis est. Pro benedictionibus autem quas faciunt Galli, ut nosti, frater, multis uitiis uariantur. Nam non ex apostolica traditione hoc faciunt, sed per uanam gloriam hoc operantur, sibi ipsis damnationem adhibentes, dum scriptum est: »Si quis uobis euangelizauerit preter id quod euangelizatum est, anathema sit .« Regulam catholice traditionis suscepisti, frater amantissime. Sic omnibus predica, omnesque doce, sicut a sancta Romana, cui Deo auctore deseruimus, accepisti Ecclesia. Inquisisti etiam et hoc, si ante tricesimum  annum liceat sacerdotem ordinari. Bonum et congruum, carissime frater, si fieri et inueniri potest, ut prouecte etatis et boni uiri testimonii iuxta sacrorum canonum instituta, ordinentur sacerdotes. Si autem minime reperiuntur, et necessitas exposcit, a uiginti quinque annis et supra leuita et sacerdotes ordinentur, quemadmodum in lege Domini continetur. De Milone autem et eiusmodi similibus, qui Ecclesiis Dei plurimum nocent, ut a tali nefario opere recedant, iuxta Apostoli uocem: »Opportune, importune predica .« Si acquieuerint admonitionibus tuis, saluabunt animas suas. Sin uero ipsi peribunt obuoluti in peccatis suis. Tu autem qui recte predicas, non perdes mercedem tuam. Nam et hoc inquisisti, post quantum  temporis debet lardus comedi, nobis a Patribus constitutum per hoc non est. Tibi autem petenti consilium prebemus, quod non oporteat eum mandi, priusquam super fumo siccetur, aut igne coquatur. Si uero libet ut incoctum manducetur, post Paschalem festiuitatem erit manducandum.

Episcopus autem condemnatus, de quo inquisisti, qui impugnator et fornicator existit, atque res ecclesie post degradationem sibi uendicare nititur, hic omnino ac detestabiliter respuendus est. »Que enim portio infidelis cum fideli? Aut que communio Christi ad Belial?«  Has sanctorum Patrum traditiones, et sanctorum canonum instituta condemnauerunt. De ordinatione etiam presbyterorum et diaconorum, qui cogente necessitate et paupertate  rogantium non legitimis temporibus et diebus a te prouenerunt, si aliquam habentes ex hoc offensionem insinuasti, dicimus autem tibi, frater, bene nosti quod sacri canones docent aptis temporibus sacerdotes ordinandos. Attamen in eo quod a te propter zelum fidei actum est, a Domino Deo nostro indulgentiam postulamus. De censu autem ecclesiarum, id est, solidum de cassata suscipe, et nullam habeas hesitationem, dum ex eo poteris eleemosynam tribuere, ac in Christi pauperes partiri, et opus perficere sacrarum ecclesiarum, iuxta canonum instituta. Si quos uero presbyteros, qui de laicis promoti fuerint, et antea criminalibus causis obuoluti celantes peccatum suum ordinati sunt, postmodum  uero et manifestata est eorum iniqua actio, hos sacerdotali habitu priuatos penitentie submitte. Non enim odit Deus peccantem et confitentem, sed peccantem et negantem. Nam hoc flagitasti a nobis, si ticet persecutionem paganorum fugere an non. Et pro hoc, frater, salutare consilium damus. Si fieri potest, et locum inueneris, insta ad predicandum illis. Si autem supportare non ualueris eorum persecutionem, habes preceptum Dominicum, ut in aliam ingrediaris ciuitatem . Nam et hoc inquisisti quid faciendum sit de excommunicato episcopo, et apostolicam auctoritatem negligente. Hic detestabilis est coram Deo et hominibus cui condemnationi incondemnatus non communicabit; ipsi enim condemnabuntur et in die ire et reuelationis  Domini et Saluatoris nostri Iesu Christi, cum sederit ad iudicandum genus humanum , sicut scriptum est: Superbis ego resistam, dicit Dominus . Etenim de Sclauis Christianorum terram inhabitantibus, si oporteat censum accipere interrogasti, frater. Hoc quidem consilio non indiget, dum rei causa est manifesta. Si enim sine tributo sederint, ipsam quandoque propriam sibi uindicabunt terram. Si uero tributum dederint, norunt dominatorem ipsam terram habere. Nam et hoc flagitasti a nobis, sanctissime frater, in sacri canonis predicatione, quot in locis cruces fieri debeant, tue significemus sanctitati, uotis autem tuis clementer inclinati, in rotulo dato Lul religioso presbytero tuo per loca signa sancte crucis quanta fieri debeant  infiximus. His autem se habentibus, Domini deprecamur clementiam licet peccatores, ut suo te muniat et confortet auxilio, nosque annuat prosperitatis tue semper leta suscipere nuntia. Deus te incolumem custodiat, reuerendissime frater. Data secundo Nonas Nouembris, imperante Domino piissimo Augusto Constantino a Deo coronato, magno imperatore, anno 30, imperii eius anno 11, indictione 4.





Epistola Zacarie pape ad Bonifacium episcopum.

Reuerendissimo et sanctissimo fratri BONIFACIO episcopo ZACHARIAS seruus seruorum Dei.

Susceptis, sanctissime, fraternitatis tue litteris per Deneardum, religiosum presbyterum tuum, quia sospitem te, ut semper cupimus, esse cognouimus,  omnipotenti ac misericordissimo Deo nostro magnas retulimus gratias, qui tibi in omnibus bonis prosperari dignatur. Magnam enim in cordibus nostris infundis letitiam, quoties nobis sanctitatis tue scripta mittuntur, quando reperimus que ad salutem respiciunt animarum, dum quotidie in gremio sancte matris Ecclesie, per tuam predicationem, noui populi adduntur. Ubi et tres episcopos per loca singula secundum seriem syllabarum tuarum te ordinasse cognouimus, qui eidem populo, quem sibi Dominus Deus noster per tuam sanctitatem aggregare dignatus est, preesse debeant et petisti, ut per auctoritatem nostre sedis episcopales ibidem sedes firmentur. Sed tua sancta fraternitas pertractet mature, et  subtili consideratione discernat, si expedit, aut si loca uel populorum turbe talia esse probantur, ut episcopos habere mereantur. Memineris enim quid in sacris canonibus precipimur obseruare, ut minime in uillulas uel in modicas ciuitates episcopos ordinemus, ne uilescat nomen episcopi. Sed nos tuis sincerissimis atque a nobis dilectis syllabis prouocati, que proposuisti absque mora concedi patimur, et statuimus per apostolicam auctoritatem episcopales illic esse sedes que per successionem episcopos mereantur, et populis presint, atque uerbum predicationis subiectis insinuetur, id est, in castello quod dicitur Mursaburg, et alterum in oppido quod nominatur Buraburg, tertium in loco qui dicitur Erphesfurt. Ita ut nulli post hec liceat cuiquam  hec que a nobis sancita sunt quoquomodo uiolare, que auctoritate beati Petri apostoli firma esse decreuimus. De eo autem quod intimasti nobis, quod te Carlomannus filius noster ad se rogauit accedere, ut in urbe regni Francorum in sua ditione, siue potestate constituta, synodum celebrare debeas, eo quod omnis ecclesiastica regula siue disciplina ab eadem prouincia funditus abolita est, quod nimis merendum est, quod per spatia temporum ibidem synodus sacerdotum minime celebraretur, unde neque quid sit quod sacerdotium ab eis qui se sacerdotes existimant, cognoscitur. Sed dum, iuuante Deo, que a prefato filio nostro promissa sunt, ad effectum perducta fuerint tuaque fraternitas memorato concilio consederit cum eodem excellentissimo uiro, si quos  repererit episcopos, presbyteros aut diaconos contra canones uel statuta Patrum excessisse, id est, in adulterio, uel si plures uxores habuerunt, aut si sanguinem Christianorum, siue paganorum effuderunt, uel etiam aliis capitulis, quibus canonibus obuiasse repererit tua sanctitas, nulla ratione apostolica auctoritate permittat sacerdotio fungi, quia tales a suo proprio ore falsi nominantur sacerdotes, et peiores ac deteriores secularibus esse noscuntur, qui se neque a fornicationibus, neque a nefariis matrimoniis abstinent, neque ab hominum sanguinis effusione manus seruant innoxias, quales se esse sacerdotes existimant, aut quid inde sentiunt, dicente Deo: Sacerdotes mei semel nubant, et Apostolus, unius uxoris uirum, et cetera , et hoc ante susceptum  sacerdotium, uti licitum est. Nam a die suscepti sacerdotii etiam ab ipso proprio coniugio prohibendi sunt. Quomodo sacerdotio fungi considerant, qui talibus sceleribus inuoluti esse monstrantur, ut neque seculares fideles his facinoribus obuolutos optemus? Quomodo non pertimescunt diuina mysteria contingere, aut quomodo ad orandum pro peccatis populi accedere presumunt, dum sacri canones, neque purum clericum, cui sacerdotium non est, secundis copulari nuptiis precipiunt? Isti enim e contrario, non solum post susceptum sacerdotium se abstinere ab una uxore nolunt, imo luxurie obuoluti peiora secularium scelera committunt, ut plures uxores habere presumant, quibus neque  unam concessum est post susceptum ministerium attrectare. Sed ista paruipendentes, atque ad iracundiam prouocantes, maiora committunt facinora, dum propriis manibus Christianos atque paganos homines necant. Et fit ut quibus in remissionem peccatorum debuerunt lauacrum regenerationis impendere, atque Christi sacramentum donare, ne in eternum perirent, eorumdem sacrilegis manibus ipsi exstinguantur. Quis enim sapiens habens cor eos estimet sacerdotes, qui neque a fornicationibus abstinent, neque ab effusione sanguinum manus seruant innoxias? Quisue eorum sacrificiis Deum credit esse placatum, dicente Propheta: »uirum sanguinum et dolosum abominabitur Dominus .« Isti namque, ut premisi, ne sacerdotio fungi patiantur,  neque diuina contingere mysteria commonemus. Quidquid uero aliud, ut dictum est, eos contra ecclesiasticam regulam excessisse repereris, canones, siue instituta Patrum, pre manibus habeto, iuxta quod in eis edoctus fueris discerne. De eo autem quod tibi successorem constitueres dixisti, ut, te iubente, in tuo loco eligatur episcopus, hoc nulla ratione concedi patimur, quia contra omnem ecclesiasticam regulam, uel instituta Patrum esse monstratur, sed uolumus ut tibi ministret, et sit in Euangelium Christi adiutor, dicente Apostolo: »Si quis bene ministrauerit, gradum sibi bonum acquiret .« Nimis enim reprehensibile manifestum est, ut te uiuente tibi alium substituamus. Sed hoc commonemus ut, quandiu te diuina iusserit  clementia superesse, sine intermissione orare non cesses, ut tibi Deus illum successorem concedat, qui ci possit esse placabilis, et populum, quem ad suam gratiam per eterne sanctitatis industriam uocare uoluit irreprehensibiliter regere ualeat, atque ad uiam uite elaboret perducere. Nam quomodo hec que poposcisti, si et uoluerimus, concedere, possumus, dum nos fragiles homines existentes, et sub conditione mortis constituti, ignorantes, quid superuentura dies pariat, non ualentes inuestigare qui de nobis prior de presenti seculo migret. Sin autem et eumdem diuina uoluerit clementia prius tui diem transitus superesse, si eum aptum cognoueris, et in tua uoluntate fuerit definitum, ea hora qua te de presenti seculo migraturum cognoueris, presentibus  cunctis tibi successorem designa, ut huc ueniat ordinandus, quod nulli alii concedi patimur, quod tibi caritate cogente largiri censuimus. De illo namque qui uiduam auunculi sui, que et ipsa fuit uxor consobrini sui, et sacrum uelamen habere monstrata est, et a beate memorie predecessore nostro sibi licentiam concessam esse diuulgauit, ut eam in pernicioso matrimonio assumere debuisset, absit hoc ut predecessor noster ita preciperet. Nec enim ab apostolica sede illa diriguntur, que contraria esse Patrum, siue canonum institutis perhibentur. Admonere, adhortari, increpare eos, frater, ne cesses, quatenus a tali scelesto recedant matrimonio, ut non in eternum pereant. Reminiscantur enim se Christi  sanguine esse redemptos, et non sponte se contradant, nisi ab ipso recesserint incesto matrimonio diaboli potestati, seu magis illi Deo et Christo filio eius, Spiritui sancto quoque in cuius nomine ab ilius antiqui hostis erepti sunt potestate. Elabora namque, sanctissime frater, in eis, quia scriptum cognoscis: »Qui conuerti fecerit peccatorem ab errore uite sue, saluabit animam eius a morte, et suorum operit multitudinem peccatorum .« Nam et nos ei pro hoc commonitoria scripta direximus.

292 De Kalendis uero Ianuariis, uel ceteris auguriis, phylacteriis et incantationibus, uel aliis diuersis obseruationibus, que gentili more obseruari dixisti apud beatum Petrum apostolum, uel in urbe Roma, hoc a nobis et omnibus Christianis detestabile  et perniciosum esse iudicamus, dicente Deo: »Non augurabimini, uel certe non obseruabitis somnia .« Et iterum: »Non est augurium in Isrel, nec obseruatio in domo Iacob ,« ita et a nobis cauendum esse censemus, ut nullis auguriis uel obseruationibus attendamus, quia omnia hec abscissa esse a Patribus sumus edocti. Et quia per instigationem diaboli iterum pullulabant a die qua nos iussit diuina clementia, quanquam immeriti existimamus, apostoli uicem gerere, illico omnia hec amputauimus. Pari etenim modo uolumus tuam sanctitatem populis sibi subditis predicare, atque ad uiam eterne perducere uite. Nam et sancte recordationis predecessoris atque nutritoris  nostri Domini Gregorii pape constitutione omnia hec pie ac fideliter amputata sunt, et alia diuersa quam plura que diabolo suggerente pullulabant in Christi ouili, cuius instar pro illius populi salute dirigere maturauimus. Nam de sacerdotibus illis qui falsa opinantur, qui etiam adulteri et fornicatores probantur, et sibi ab apostolica sede indultum esse, et e contrario sibi licentiam predicationis largitam esse, hoc nulla ratione credat tua sancta fraternitas, sed similiter in eis canonicam exerce uindictam, quemadmodum de his quibus superius a nobis edoctus monstraris. Non enim aliud te agere uolumus preterquam que sacri precipiunt canones, uel etiam ab hac apostolica sede instructus esse dignosceris. Secundum tue namque sanctitatis petitionem et tribus episcopis tuis singulas confirmationis epistolas misimus,  quas per tue sanctitatis manus eis largiri uolumus. Et Carlomanno filio nostro alia scripta direximus, ut que tibi promisit adimplere festinet, atque adminicula prestet. Sed hec, frater carissime, de omnibus superius comprehensis capitulis, ut Dominus donauit, respondemus ad omnia amputanda diabolice fraudis scandala. Tua uero sancta fraternitas, si quid de cetero euenerit, ut sacri docent canones, studeat emendare in plebibus sibi a Deo commissis. Non enim aliud nobis conuenit predicare, preter quod a sanctis Patribus sumus edocti. Si uero et noui aliquid inimici astutia agente, acciderit, quod tua sancta fraternitas minime per canonum instituta discernere possit, hoc nobis non pigeat in  sinuare, quatenus, Deo iuuante, quecunque ad emendationem noue plebis esse possunt, tibi absque tarditate respondere maturemus. Cognoscat enim, frater carissime, tua sancta fraternitas ita dilectionem tuam nos habere in nostris precordiis, ut te presentialiter quotidie uidere desideremus, et ita te in nostro consortio habeamus, ut certe ministrum Dei et dispensatorem Ecclesiarum Christi. De cetero namque confortare in Domino, frater carissime, et esto robustus , et elabora in opus ad quod te diuina uoluit euocare clementia. Magna enim te spes remunerationis exspectat, quam promisit  Deus diligentibus se . Et nos licet peccatores existamus, tamen Dei nostri non cessamus absque intermissione immensam exorare clementiam, ut qui cepit in uobis perficiat opus bonum usque adhuc . Et beatus apostolorum princeps Petrus cooperetur tibi in omnibus bonis que ei parare desideras. Deus te incolumem custodiat, reuerendissime et sanctissime frater. Data Kal. Aprilis, imperante domino piissimo Augusto Constantino, a Deo coronato magno imperatore, anno 24, imperii eius anno 2, indictione 11.





[NOTA.]

 Habe gratiam studiosis, Lector studiose, quod nunc ad manum habeas, tam conciliorum acta quam pontificum, que ex Grecorum et Latinorum promptuariis in unum recollegit uolumen Isidorus Hispalensis, adiunctis sanctionibus pontificum summorum, Gregorii secundi, uitaliani, Martini Gregorii tertii, atque Zacarie. Quibus finem imposuit solers chalcographus et honestus ciuis Coloniensis Petrus Quentellus, anno Domini MDXXX, III Kal. Aprilis.



MARCUS uALERIUS PROBUS.





NOTITIA HISTORICA.

De Marco ualerio Probo hec leguntur in editione opusculi De notis antiquis Parisiis data anno 1510, procurante Godefredo Torin: »Marcus ualerius Probus, Berrytius, diu centuriatum petiit donec tedio ad studia se contulit. Legerat in Prouincia quosdam ueteres libellos apud grammatistam, durante adhuc ibi antiquorum memoria, necdum omnino abolita sicut Roma. Hos cum diligentius repetere atque alios deinceps cognoscere cuperet, quamuis se contemni magisque opprobrio legentibus quam glorie et fructui esse animaduerteret, nichilominus in proposito mansit, multaque exemplaria contracta emendare ac distinguere et adnotare curauit: soli huic nec ulli preterea grammatices parti deditus. Hic non tam discipulos quam sectatores aliquot habuit, nunquam ita docuit ut magistri personam sustineret. Unum uel alterum uel cum plurimos treis aut quatuor pomeridianis horis admittere solebat, cubansque, inter longos ac uulgares sermones, legere quedam, idque perraro, nimis pauca et exigua de quibusdam minutis questiunculis edidit. Reliquit autem non mediocrem siluam obseruationum sermonis antiqui.«





GODOFREDUS TORINUS BITURICUS, LECTORI SALUTEM.

E quo tempore Probum ualerium imprimere bonis, ut reor, auibus incepi, ne liber unius aut duorum »codicum enchiridio minus aptus exiret, pluscula scitu non indigna comprimere uenit in mentem. Tractatum de ponderibus et mensuris ex Prisciano; quemadmodum date forme agrorum metiri debeant ex Columella . . . Da, precor, bone lector, operam ne tibi, quod etiam enigmatice Plautus in Milite ait: Glaucoma ob oculos obiecerim. uale.





EIUSDEM EPISTOLA DEDICATORIA.

Godofredus TORINUS Bituricus, ornatissimos Philibertum BABOUM et Ioannem ALEMANUM iuniorem, ciues Bituricos, pari inter se amicitia coniunctissimos, salutat.

Debetur uobis, uiri singulari uirtute plenissimi, omnes quos et noctu et interdiu assumere possum  labores. Ecce, quia moribus antiquis, id est, honestis et uere bonis, haud mediocriter utimini et gaudetis, Probum ualerium scripturarum antiquarum et abbreuiationum, que in numismatis, sepulcris et tabellis antiquitus perbelle consignabantur, diligentissimum coaceruatorem, certissimumque explanatorem sub uestro mihi semper amando nomine, lubens, ut uel tantilium reipublice ualeam prodesse, characteribus et impressionibus cum nostra, utinam tam felici quam diligenti, recognitiuncula trado. Sinite, queso, auctorem, perquam singularem primum in uestras, omnem ad uirtutem aptissimas, deinde studiosorum omnium aliorum manus commode iam et festiuiter exire. ualete.


Parrhisiis apud collegium Plesseiacum, uI Idus. Maias 1510. CIuIS





M. uALERII PROBI GRAMMATICI OPUSCULUM DE NOTIS ANTIQUIS.


 ualerii probi grammatici de interpretandis Romanorum notis antiquis seu litteris opusculum feliciter incipit

Est etiam circa perscribendas uel paucioribus litteris notandas uoces studium necessarium, quod partim pro uoluntate, cuiusque fit, partim pro usu publico et obseruatione communi. Apud ueteres namque, cum usus notarum nullus esset, propter scribendi facultatem, maxime in senatu qui aderant, in scribendo ut celeriter comprehenderent, quedam uerba atque nomina ex communi sensu primis litteris notabant, et singule littere quid significarent in promptu erat; quod in nominibus, legibus publicis pontificumque monumentis et in iuris ciuilis studio et nunc manet. Ad quas notationes publicas accedit  etiam et studiorum uoluntas ut unusquisque familiares sibi notis pro uoluntate signaret: quas comprehendere infinitum est. Publice sane tenende sunt, que in monumentis plurimis et historiarum libris sacrisque publicis reperiuntur, ut sunt ista.



A
    A. Aulus uel ager.
    AuG. Augustus uel augur.
    AA. uel Au. Augusta.
    AA. uel AuG. Augustalis.
    AuR. Aurelius
    AG. agit.
    AC. actio.
    AC. Acon uel Acontius.
     ACON. Achonum.
    ACON. actiones.
    ACIN. actionem
    AM. amicus.
    AMN. amicus noster.
    AuC, AuT. auctoritas.
    AT. autem.
    ACM. ANM. actionem mandat.
    AP. apud.
    APP. appellat.
    ACC. acceperat; acceptat.
    ADI. adiutor.
    ADI.P. adiutor prouincie, potentie, patrie, uel populi.
    ADL. ad locum uel ad limites.
     AD. F. Ad finem.
    ADE. ad exactorem uel ad effectum uel effectorem.
    ABuC. ab Urbe condita.
    AED. edes.
     AAAFF. ere argento, auro flato, ferundo uel flauo ferundo uel fecundo.
    ALE. arbitrium litis estimande.
    ADP. ante diem pridie.
    A.A.L.M. apud agrum locum monumenti.
    A.P.R.C. anno post Romam conditam.
    AGR. agrum uel Agrippa.
    AEDIL. CuR. edilis curulis.
    AED.PL. edilis plebis.
    A.P.Q. Auli Publi Quinti.
    A.A. apud agrum
    APP. Appius.
    ANN. uel AN. annis uel annos.
    ANT. ante uel antea.
    A.N. ante noctem.
     A.X. annis decem.
    ANT.T.C. ante terminum constitutum.
    AAA.FF. auri argenti, eris flator fabrice.
    Qu.TI. Quirinalis Tiberi
    ADP. uel ADOP. adoptiuus.
    ACuB. AuGG. a cubiculo Augustorum.

Additio.
    ADIAB. adiabenicus.
    A.B. alia bona.
    A.B.u. a bono uiro.
    AB.S. absolutus.
    AER. COL. ere collato
    A.L. alia lex.
    AER. erarius.
    AM.P. amabilis persona uel amicus principis.
     A.O. alii omnes.
    AP.IuD. apud iudicem.
    AEQ.P. equalis uel equestris preses.
    A.TER. a tergo.
    A. F. Auli filius.
    AuGG. duo uel plures Augusti.
    Au. Aucus.
    AuREL. Aurelius.
    AuR. aurum uel Aurelius.
    AuG. LIBER. Augusti libertas uel libertus.
    A.A.u. ambo alterue.
    A.F.P.R. aptum uel actum fide Publii Rutilii.

B
    B. Bonus, uel Brutus, uel Balbius, uel Balbus.
     B.R. bonorum.
    B.F. bona fide uel fortuna, uel bona filia.
    BF. beneficium, uel bonum factum, uel benefecit.
    B.F.C. bona fide contractum.
     B.M. bone memorie, uel bene meriti, uel bene merenti.
    B.A. bonam actionem.
    B.P. bona possessio.
    B.M.F. Bene merenti fecit.
    B.M.P. bene merenti posuit.
    B.P. bonum publicum uel bona paterna.
    B.F. bene fecit.
    B.A.u. bonis auspiciis uel bonis auibus.
    B.u. bonus uir.
    B.F. bona femina
    B.R.P.N. bono reipublice nato.
    B.F.P. bone fidei possessor.

Additio.
    B.R. bonorum rector.
     B.C. bonis cessit.
    B.D. bonum datum.
    B.G. bona gratia.
    B.H. bonus homo, uel bona hereditaria.
    B.I. bonum iudicium.
    B. L. bona lex.
    B.I.I. bonum iudicis iudicium.
    B.N. bonum nomen, uel bona nostra.
    B.O. bene optime.
    B.Q. bona quesita.
    B.S.F. bene satisfecit.
    B.T. bonorum tutor.
    BRT. Britannicus.
    BEM. ME. bene merenti.
    B.u. bene uixit.

 C
    C. Caius.
    CS. consulum sententia.
    CL. Claudius.
    CIPP. cippum.
    CM. comis uel comes.
    CN. Cneuius uel Cneus.
    COR. Cornelius.
    CAES. Cesar.
    CAES. A, uel AuG. Cesar Augustus
    CR. contractum.
    C. CR. CT. Contrarium contractum.
    C. Caia uel con.
    CO. uel C. controuersia.
    CC. circum
     CA. causa.
    C.M. uel C.A.M. causa mortis uel Caius Marius.
    C.R.C. cuius rei causa
    C.R.C.P. cuius rei causam, uel causa promittis.
    COS. consul.
    COSS. consules.
    C.L. uel LIB. Caius libertus uel libertas.
    CON. consularis.
    C.R. ciuis Romanus.
    COL. colonia uel colonie; coloni uel collega.
    COLL. collega uel collegia, uel collegium, uel colonie, uel coloni.
    CL. conlibertus uel conliberta.
    CO. uel COIUX. coniux uel coniunxit.
     CN. ARR. Cneus Arrius.
    C.C. concilium cepit, uel cessat, uel cognita causa.
    C.R. Creticus
    CONS. consiliarius.
    C.u. centumuirum.
    COM. OB. comicia obchiaca uel obdriaca, uel obdiaca.
    CES. A. censoris arbitratu.
    COH. cohors.
    COS. DES. consules designati.
    C.F. Caii filius.
    CR. Crispus.
    [Figure: [Littere] 1Kb] Caia liberta.
    [Figure: [Littere] 1Kb] Caie liberte carissime
     CuR. curionum, uel curiarum, uel cursor.
    CENT. centenarium uel centurio, uel centuria, centurionum.
    CENTN. centuriones.
    CA uel CAM. Camillus.
    CENS. uel CNSP. censor perpetuus, uel peregrinus.
    CL. Caius libertus,
    CONLIB. conlibertus.

Additio.
    CES. Cespius,
    CAESS. Cesares.
    CS. consiliarius.
    CSS. consiliarii.
    C. P. ciuis publicus.
     C.R. Caius Rufus.
    Cu. clarissimus uir uel consularis.
    CEN. AR. censoris arbitratu.
    CAR. carissimus.
    C.N. Caius noster uel ciuis noster.
    CuL. cultores.
    C.D. capite diminutus, uel Caius Dacius, uel Drusus.
    CONTUB. contubernalis.
    C.O. ciuitas omnis.
    CA. Camillus, uel canis, uel Cato,
    C.B. commune bonum.
    C.C.C. censa ciuium capita.
    C.H. custos heredum.
    C.F.C. clam fugiendi causa.
    COLLE. FABR. MR. collegio fabrorum militie  Rauennatis.
    CeR. cerauit.
    CuR. uIAR. curator uiarum.
    COS. II. consul iterum.
    COS. III. consul tertium.
    CON. SEN. ET. EQ. OR.P.Q. R. consensu senatus et equestris ordinis populique Romani.

D
    D. diuus.
    D. uel C. diua.
    DEST. destinato.
    D.PP. Deo perpetuo.
    D.P. Deo perpetuo.
    D.P. diuus Pius uel Diis Penatibus.
     D. deuotus.
    D.D. Deo dicauit, uel Diis dantibus.
    DEC. Decius.
    D.D. dotis dictio, uel Diis dantibus, uel dono dedit.
    DD. dedicauerunt.
    D.u. deuotus uir, uel uester, uel Diis uolentibus.
    DOT. dotem.
    D.P. dotem petiit, uel Diis paternis.
    D.F. dotem fecit, uel dolum, uel donum, uel Decii filius.
    D.M. uel DM. dolum malum, uel dubium malum, uel Diis Manibus, uel domus mortui.
    DDS. Diis deabus sacris.
    DMS. Diis Manibus sacrum.
    DT. duntaxat.
    DN. dominus.
    DNN. dominis.
    DL. delego.
    DF. defunctus.
    DIC. dictator.
    DIL. dilectissimus.
    DUL. dulcissimus.
    D.Q. Diis Quirinalibus.
    D.Q.R. de qua re.
    D.Q.S. de quo supra.
    D.C.S. de consulum sententia.
    DIG.M. dignus memoria.
    D.PEC.R. de pecuniis repetundis.
    D.T.S.P. diem tertium siue perendie.
     D.u. Diis uolentibus.
    D.L.R. Diis Laribus sacrum.
    DR. Drusus.
    D.N. Dominus noster.
    DD. NN. dominis nostris.
    D.D.D. datus decreto seu dono decurionum, uel dono dedit, dicauit decurio.
    D.M.AE. Deo magno eterno.
    D.D. Deo domestico.
    DIL.S. dilectissimus seruus.
    DEC. DEC. decem decani, uel decreto decurionum, uel decuriones.
    DL. dat laudes.
    DES. designauit
    D.D. LM. dono dedit libero munere.
     D.C. diuus Cesar.
    D.P.S. Deo posuit sibi.
    D.L.M.P. Diis locum dedit publice.
    DuC. DuC. ducum ductore, uel ductorum ductor.
    D.IMM.S. Diis immortalibus sacrum.
    D.I.M. Diis inferis maledictis.
    D.D.D.D. Deo dignum dono donauit.
    D.u. deuotus ueste.
    D. AUG. diuo Augusto.
    D.C.A. diuus Cesar Augustus.
    DOMIC. COS. XIII. LuD. SACR. F. C. Domitius consul tertium decim ludos sacros seu seculares faciendum curauit.

Additio.
    D.Q. diuus questor.
     D.G. dedit gratis.
    D.H. dedit heredibus.
    D.I. Diis immortalibus, uel dari iussit.
    D.L. donauit locum uel Decii libertus.
    D.O.M. Deo Optimo Maximo, uel Diis omnibus Manibus.
    D.M.F. u. c. doli mali fraudisue causa.
    D.P.S.D.L.D.P. deposuit sibi Diis locum dedit publice.
    D. quingenta, uel Decius, Drusus, deuotus, dedit.
    D.S.P. de sua pecunia.
    D.S.P.L.D. de sua pecunia laribus dant uel dedit.
    D.L.A.P. donum libens animo posuit.
    DEC. decurio.
    D.u. dies quintus.
    DES. designatus.
    D.E.R.I.C. de ea re ita curatum, uel consultum est.

E
    E. est.
    EE. esse.
    ER. erunt uel erit, uel erarii.
    El.M. uel E.M. eiusmodi.
    E.N. etiamnunc.
    EG. eger.
    EP.M. epistolam misit.
    E.Q.R. eques Romanus.
    E.X.R. exactis regibus.
    EOR. eorum.
    E.F. eius filius.
     ED. CuR. edilis curulis.

Additio.
    E. Ennius.
    E.Q P. equalis uel equestris persona, uel equus publicus
    ER. COL. ere collato.
    EDIL.P. edilis plebis.
    ER.P. ere publico
    E.B. eius bona.
    E.D. eius domus.
    E.E. eius etas.
    E.H. eius heres.
    E.L. edita lex.
    EMP. empta
    EX.S.C.D. ex senatusconsulto et decreto.
     EQ.AuR. eques auratus.
    E.M.SP. equitum magister Spurius Pompeius.

F
    F. uel FIL. filius.
    F uel [Figure: [Littera] 1Kb] filia.
    F.FA. filius familias.
    F.S. fratres.
    FR.F. fratris filius.
    FOR. Foris uel foras, forum forte, fortuna.
    FR.L.I. forum Lilium et Iulium
    F.F.F. fortior fortuna fato, uel fortius fortuna fatum.
    F.M. fati munus, uel fieri mandauit.
    F.M.I. fati munus impleuit.
     F.C. fidei commissum, uel fiducie causa, uel fraude creditoris.
    F.F. fecerunt, uel fundauerunt, uel fabricatura.
    F R. fronte.
    F.L. Flauius uel Flamminius.
    FAC. facti.
    [Figure: [Littera] 1Kb] pro F. et dicitur digamma, et ponebatur pro u. ut [Figure: [Littere] 1Kb] pro Seruius, et [Figure: [Littere] 1Kb] pro uulgus.
    F.u.C. fraudisue causa.
    F.H. filius heres.

Additio.
    F.E.D. factum esse dicetur.
    FABR. Fabricius.
    FAC. C. faciendum curauit.
    F.D. fides data, uel fide data.
     F.E. fides eius.
    F.F.E. fiat fides eius.
    F.I. fieri iussit.
    F.N. fides nostra.
    F.R.S. forum Sempronianum.
    FOR. RED. fortune reduci.
    FEBR. FEB. Februarius.
    F.F.F. ferro, flamma fame uel Flauius filius fecit.
    F.F. fidem fecit.
    F.N.C. fidei nostre commisit.
    F. fecit.
    F.M. fieri mandauit.

G
    G. gaudium, uel genius, uel genus.
     G.R. gratis uel gerit.
    GS. GG. gesserunt.
    G.R. genus regium uel rerum.
    GL. gloria.
    GL.P. gloria parentum, uel patrie, uel populi.
    GL.E.R. gloria exercitus Romani.
    G.S. genio sacro uel sacrum.
    G. AuG. genio Augusti.
    GL.N.L. gloria nominis Latini.
    GER. Germanicus.
    GL. R. gloria Romanorum.
    GL.P.R. gloria populi Romani.

Additio.
    G. Gelius, uel Gades, uel Gaius.
    GN. Gneus.
     GNS. genio sacrum uel Gnei sacro.
    GRAC. Gracchus.
    GRAT., GR. D. gratis dedit.
    GL.C. gloria consulum.
    GL.u.R. gloria urbis Rome.

H
    H. honori, honos, honestas, uel heres, uel hora,
    H.u. honestus uir, honesta uita.
    H.M. uel [Figure: [Littera] 1Kb] honesta mulier.
    H.F. honesta femina.
    H.L.N. honesto loco natus.
    H.B.M. hora bona; mala.
    H.P. hora pessima.
    H.S. hora secunda uel sacra.
     H.H. homo honestus.
    H.P. hic posuit uel hi possunt.
    H.S. hoc sic.
    H.I. hereditario iure.
    H.F. hic fundat uel fundauit.
    H.M. H.S. hoc monumentum heredes sequitur.
    H.DD. hic dedicauit.
    H.S.u.F.M. hoc sibi uiuens fieri mandauit.
    H.L.H.N.S.I. hic locus heres non sequitur.

Additio.
    H R. hereditas.
    H.M.AD.H.N. TRAN. hoc monumentum ad heredes non transit.
    H.uI. hora sexta uel horis sex.
    HS. Sextertium.
     HDR. Hadrianus.
    H.B.F. homo bone fidei, uel homo bonus fecit.
    H.POSS. heres possessor, uel hereditatis possessor.
    H.L.D. hunc locum donauit uel dabit.
    H.M.P. hoc memorie posuit, uel hoc monumentum posuit.
    HOS. hostis uel hospes.
    H.R. honesta ratio.
    H.S.S. hic sepulti sunt.
    HD. hoc, uel hic donauit, uel dicauit.
    H.S. sestertia.
    HS.III.M.N. sestertia tria millia nummum.
    H.T. heres ex testamento.
    H.B.M.F.C. heres bene merenti faciendum curauit.
     H.M.EX.N R. hoc monumentum exterum non recipit.
    H.M.D.M.A. huic monumento dolus malus abesto.

I
    I. inter, in, Iulius, iustus.
    ID. interdum.
    IA.P. intra prouinciam.
    I. L intra limitem.
    I. C. intra circulum.
    I.T.C. intra tempus constitutum.
    IMP. imperator.
    IMPP. imperatores.
    I.D. in dimidio.
     I.D. iurisdicendi uel iuridicundo.
    I.P. in possessione.
    I.L.S. in loco sacro.
    I.L.R.D. in loco religioso, diuino.
    I.F.P.XIII.I.A.P.T. in fronte pedes tredecim, in agro pedes totidem.
    I.E. iudex esto.
    I.LP. in loco publico.
    I.S. iudicium solui uel in senatu.
    I.S.C. in senatus consulto.
    I.P. iustus possessor.
    I.F. in foro.
    I.F.C. in foro Cesaris.
    I.FO.P. in foro Pacis uel Palladis.
     I.FO.TR. in foro Traiani.
    I.FO.Iu. uel I. in foro Iulii, uel Lucii, uel Liuii.
    I.R. iure rogauit uel iure Romano.
    I.FO.FLAM. in foro Flaminii uel Flaminis.
    I.FO.POP. in foro Pompilii.
    uI uel IIIIII.uIR. sextumuir uel sexium.
    I.FO.P.R. in foro pro rostris.
    I.N.Q. iniustis nuptiis quesitus.
    I.D.P. iuri dicundo preerit.
    IIII.uIR. quartumuir.
    II.uIR. duumuir.
    I.D.C. iuris dicendi causa.
    I.C.E.u. iusta causa esse uidetur.
    I.O.M.S. Ioui optimo maximo sacrum.
    I.D. inferis diis.
     IN.A.P.X. in agro pedum decem.
    IuNON. ET PROSERP. Iunoni et Proserpine.

Additio.
    I.A. interea.
    I.C. Iulius Cesar uel intra circulum.
    I.T. intra tempus.
    I.S.S. inferius scripta sunt.
    I.F.B. in foro Boario.
    IuD. iudicium.
    I.H. iustus homo uel in hostem.
    I.L. iure legis uel iusta lege.
    IAN. Ianuarius.
    III.u. triumuiri.
    X.u. decemuiri.
    IuR.D. iurisdictio.
     I.P. iusta persona.
    I.O.M.IM. Ioui optimo maximo immortali.
    I.SN.R. in senatu Romano.
    IMP. imperator.
    IN.FR.P. in fronte pedes.
    I. unum, uel Iunius, uel Iulius.
    IOuI. SABAZ. Ioui Sabazio.
    II. iterum uel secundus.
    IuN. Iunius.
    IuL. Iulius.
    II.u. duumuiri.
    I.P. ius pontificum.
    I.D. iudicatum solui.

K
    K., KL. Kalende.
     K.Q. Kalende quintiles.
    K.I. uel IAN. Kalende Ianuarii.
    K.S. Kalende sextiles.
    K.D. capite diminutus.
    K.C. capite census, uel censuum, uel Carthago ciuitas.
    K.P. cardo positus.
    K.T. capite tonsus.
    KAR. Carthago.
    K.M. cardo maximus.
    K.F. cardo finalis.
    K. castra.
    K.P. castra ponit.
    K.DD. castra dedicamus.
     [Figure: [Littera] 1Kb] carissima.
    K. caput.
    K.K. calumnie causa.
    K. cardo.

L
    L. Lucius uel Lelius.
    L.C. Lucius Catius.
    L.M. Lucius Murena.
    LC.S. lucrum sacrum.
    LC.D. lucrum diuinum.
    LD. locum deditum.
    L.EM. locus emptus.
    L.P. locus propitius, uel proprius.
    LQ.S. locus quo supra.
    LA.C. Latini coloni.
     L.S. Laribus sacrum.
    L.P.S.R. Latini prisci ciues Romani.
    L.D.D.D. locum diis dedicauit, uel locus datus decreto decurionum.
    LGM.D. legem dat uel dedit.
    L.D.A.B.M. locum dedit Aulus bene merenti.
    L.AG. lex agraria.
    L.Iu. lex Iulia.
    L.uOC. lex uoconia
    L.CIN. lex Cinthia.
    LIB. libertas.
    L.L. Lucii liberti.
    LEG.X. legio decima.
    L.PuB. loco publico.
    L.PR. loco priuato.
     L.H. locum hunc.
    L.F. Lucii filius.
    L.D. locum dedit.
    L.L.Q.F. Lucium Luceium Quinti filium.
    L.L.L. Lucii liberti locus.

Additio.
    L.u.G.P. Lucius uetus, uel uerus, Gallie procurator.
    LG. legauit uel legatum.
    L.A.P. ludi Apollinis uel Apollinaris.
    L.P.D. locus publice datus.
    LG.D. legio decima.
    L. S. liberto suo.
    LL.SS uel L.SS. libertis suis.
    L.M. locus monumenti.
     L.P. lege punitus.
    L.Q.S. locus quesitus senatui.
    L.F. Lucius Flauius, uel Flaminius, uel Lucii filius.
    L.A.N. Lucius Annius, uel quinquaginta annis.
    L.L.L.M.M. lacerat, lacertum Largii, mordax, Memmius.
    LAD. locus alteri datus.
    L.B.M.D. locum bene merenti dedit uel donauit.
    L.E.D. lex eius damnatus.
    L.R. lege rogatus, uel lex Romana.
    L.u. lex uetat, uel quinquaginta quinque.
    L.F. Lucii filius.
    L. quinquaginta.
     L.u.D. ludus uel ludi.
    LuD.SEC. ludi seculares.
    LuD.SEC.FAC.C. ludos seculares faciendum uel faciendos curauit.
    LEG.X. legionis decime.
    LEG.III. legionis tertie.
    LAT.P.uIII.S. latum pedes octo et semis.
    L.Q.ET LIB. libertisque et libertabus.
    L.C. Latini coloni, uel Lucius Cornelius.
    L.D. legem dat uel locus diuinus.
    L.P. locus populi.
    L.S. locus uel lucus sacer.
    L.D.DD. locum dono dedit.
    L PUB. Lucius Publius.
    L.H. locus heredum uel locum heredibus.

 M
    M. Marcus, uel monumentum, uel Mucius, uel mille, uel moneta.
    MAX. Maximus.
    MA. Macuuius.
    MuN. municipia uel municeps.
    M.E.M. municipia eius municipii,
    MAG.EQ. magister equitum.
    M.u. Mutius.
    M.F. Marci filius
    M.L. Marci liberti, uel militis locus, uel mille quinquaginta.
    M.N. meo nomine.
    Mu. F. Mutii filius.
    M. mulier.
     M.S. mensibus uel menses.
    MNF.L. manifestus locus.
    M.P. uel POS. mensam posuit.
    MIL. miles.
    M.C. monumentum condidit uel consecrauit.
    M.MAN. Marcus Manlius.
    M.N. millia nummorum.
    M.R. militia Rauennatis.
    M.POP. Marcus Popilius.
    M.AEM. Marcus Aemilius.
    M.REG. militie Regiensium.
    M.LEP.C.REG.INST. Marcus Lepidus ciuitatem Regii instaurauit.
    M.C.F. mortis causa fecit.

 Additio.
    MAG. magister uel magistratus.
    MO. monumentum uel moneta.
    M.P. Marcus Pacuuius.
    M.C. Marcus Cicero uel Cato uel Calpurnius.
    MER.S. Mercurio sacrum.
    M.H. magnus homo.
    M.I. maximo Ioui.
    M.R. miles Romanus.
    M.S.P. monumentum suum uel memorie sue posuit.
    M.B. uel MuL.B. mulier bona.
    M.AuR. Marcus Aurelius.
    M.M. milites.
     M.X. menses decem.
    MAXX. maximi in multitudine.
    MET. Metius.
    MAN. Manius.
    MILIT. militauit.

N
    N. Nonius uel non, noster, nepos.
    N.L. nominis Latini.
    N.C.C. non calumnie causa.
    NON. Nonarum.
    N. numismatis uel nummus.
    N. nostro uel Neptuno.
    N.F.N. nobili familia natus.
    N.CL. Nero Claudius.
    N.G. nobilis genere.
     N.MACR. Nonus Macrinus.
    NEP.S. Neptuni sacellum.
    NN.PP. nostrorum principum.
    NEG. negotiator.
    N.L. non licet.
    NOB. nobilis.
    N.FC. nostrum uel nostre fidei commissum.
    N.Q. nunquam, nequam, uel nusquam.
    N.H. notus homo.
    NAT. natalis, natalia uel natalitia.
    NAu. naues uel nauta.
    NuP. nuptie.
    NATOR. natorum.
    N.FA.NA. nobili familia natus.

Additio.
     NEP. Neptunus.
    NR. Nero.
    NAC. nactus.
    NEP. RED. Neptuno reduci.
    N.L. non liquet.
    NON. Nonis.
    Nu. Numa.
    N. numerus.
    NON.APR. Nonis Aprilis.

O
    O. uel OP. optimo, uel ordo, uel opertum, mortem subiit.
    OP. oportet.
    OP.P. optimo principi.
     OR. ornato.
    OB.M.E. ob merita eius.
    OB.M.P.E.C. ob merita pietatis et concordie.
    OM.u.F. omnibus uiris fecit.
    OB. obiter.
    OR.M. ordo militum.
    ORB.PAR. orbati parentes.
    O.u.D. omni uirtuti dedito.

Additio.
    O.M. optimus maximus.
    O.P.F. optimo principi fecit, uel patrono, uel patruo.
    OPP. oppidum.
    O.u.F. omnia uiuens fecit.
     O P.F. optimo principi fecit.
    OB.C.S. ob ciues seruatos.

P
    P. Publius, uel pupillus.
    POP. populus.
    P.R. populus Romanus.
    P.I.R. populum iure rogauit.
    P.S. Posuit sibi uel plebiscitum.
    PR. pretor.
    PRR. pretores.
    P.C. patres conscripti, uel pactum conuentum, uel pecunia constituta.
    P.P. Pater patrie.
    P.P.P. primus pater patrie.
    PR.S. pretoris sententia.
     P.R.E. post reges exactus.
    PROC. proconsul.
    PONT.MAX. pontifex maximus.
    PR.uR. pretor urbanus.
    P.H.C. publicus honor curandus.
    PAR. parentum.
    P. M. principi militum.
    PA. pupilla.
    PR. PER. pretor peregrinus.
    PIENT. pientissimus.
    P. P. Pater patratus.
    P. Iu. uel I. principi iuuentutis.
    PROCOSS. proconsules.
    PRAE. uIGIL. prefectus uigilum
    PRAE. uRB. prefectus Urbis.
     P. S. F. publice sibi fecit.
    P. F. Publii filius uel Pius Felix.
    P. L. Publii libertus.
    PRID. KL. pridie Kalendas.
    P. M. pontifex maximus.
    PATR. patritius.
    PLEB. plebis.
    P. S. F. C. publice saluti faciendum curauit, uel publico, uel proprio sumptu faciendum curauit.
    
    P. P. P. P. E. S. S. S. E. u. u. u. u. u. u. u. F. F. F. F.
    Primus pater patrie profectus est; secum salus sublata est. uenit uictor ualidus uincens uires urbis  uestre ferro, fame, flamma, frigore.
    P. P. R. pace populo Romano.

Additio.
    P. IR. populus, uel Publius irrogauit.
    PA. DIG. uel P. D. patritiatus dignitas.
    POT. potestas.
    PARTH. Parthicus.
    P. D. publice dedit.
    PEC. peculium uel pecunia.
    PRI. K. pridie Kalendas.
    P. Q. postquam.
    PROu. prouincia.
    POM. Pomponius.
    PRS. preses.
     PuB. Publicus.
    PICEN. Piceni.
    PRON. pronepos uel proneptis.
    PRAEF. prefectus.
    PERT. Pertinax.
    PRS. P. preses prouincie.
    P. AEL. AuG. LIB. Publius Aelius Augusti libertus.
    P. S. F. publice saluti uel sibi fecit.
    P. posuit, uel pes, uel passus, uel Publius.
    POST. Posthumius, uel Posthumus.
    PROPR. propretor.
    PRID. N. AP. pridie Nonas Aprilis.
    P. P. HISP. C. preses prouincie Hispanie Citerioris.
    PAL. Palmensi.
     P. SS. plebiscita.
    P. F. publice fecit.

Q
    Q. Quintus, uel Quintius, uel quartus.
    Q. M. quomodo.
    QAM. uel AM. quemadmodum.
    Q. S. S. S. que supra scripta sunt.
    Q. R. F. E. u. quod recte factum esse uidebitur.
    QuES. questores.
    Q. L. Quinti liberti.
    Q. N. A. N. N. quando neque ais, neque negas.
    Q. B. F. querere bonum factum.
    Q. E. R. E. quanti ea res erit.
    Q. F. Quinti filius.
    QuINT. Quintilius.

 Additio.
    Q. B. M. u. que bene mecum uixit.
    Q. E. R. E. Iu. D. quanti ea res erit iudicium dabo.
    QuIR. Quirites.
    Q. M. Quintus Mutius.
    Q. B. F. quare bene factum.

R
    R. L. P. recte legi possit.
    R. F. E. D. recte factum esse dicetur.
    R. F. E. u. recte factum esse uidebitur.
    R. P. respublica.
    RET. P. XX. retro pedum uiginti.
    RuR. rura.
    R. P. C. retro pedes centum.
    R. P. Romani principes.
     R. C. Roma ciuitas.
    R. R. rurum Romanorum.
    R. REG. rurum Regiensium.
    R. R. ruderibus recolligendis.
    R. D. regis domus.
    R. R. R. F. F. F. regnum Rome ruet ferro, flamma, fame.
    R. P. C. reipublice constituto.
    R. N. LON. P. X. retro non longe pedes decem.

Additio.
    R. Roma.
    RO. Romani.
    REG. regio.
    REI. M. rei militaris.
     R. R. reiectis rudibus uel ruderibus.
    R. uE. res ueronensis.
    R. G. F. regis filius.
    R. G. C. rei gerende causa.
    R. S. P. res sua publica.
    RuR. rursus.

S
    SP. Spurius.
    SER. Sergius uel Seruius.
    S. C. senatus consultum.
    SEX. Sextus.
    S. D. sententia dicit uel dedit.
    SYL. Sylla uel Syluius.
    S. N. L. socii nominis Latini.
    S. F. S. sine fraude sua.
     S. T. A. sine tutoris auctoritate.
    S. P. Q. R. senatus populusque Romanus.
    S. N. S. Q. si negat sacro querito.
    S. S. C. secundum suam causam.
    S. L. sacrorum ludorum, uel sacrum ludum.
    S. S. sacri scrinii.
    S. P. sacri palatii.
    S. * uel. semisue cum dimidio.
    S. P. D. salutem plurimam dicit.
    S. S. S. senio sanctissimo sacrum.
    S. C. F. E. senatusconsultum factum est.
    SS. sanctissimus.
    S. sacrum, uel sacellum, uel Sulpitius, uel sanctus.
    S. S. somnium, somniator.
     SIC. u. sicut uoluit.

Additio.
    SEX. P. Sextus Pompeius.
    SARM. Sarmatius.
    S. uel SN. senatus.
    SATuR. Saturnus uel Saturnalia.
    ST. sitibus .
    SEPT. Septimus uel Septimius.
    S. sacrum.
    ST. Statius.
    SER. sertor.
    SAC. SOL. DED. sacrum soli dedicauit.
    S. D. senatus decretum.
    SCRIB. AEDIL. scribe edilitio.
    S. S. sententia senatus.
     SS. Sestertius.

T
    T. Titus.
    TIB. Tiberius.
    T. A. Titus Anius uel tutoris auctoritate.
    TR. PL. tribunus plebis.
    TuL. Tullius.
    TR. M. tribunus militum.
    TR. AER. tribunus erarii.
    TR. POT. tribunitie potestatis.
    TR. CEL. tribunus celerum.
    TR. u. CAP. triumuiri capitales.
    TR. u. MON. triumuiri monetales.
    T. F. Titi filius.
     T. F. I. testamento fieri iussit.
    TIB. D. F. M. tibi dulci filio meo.
    T. u. uel TIT. u. titulo usus.

Additio.
    TP. B. uel T. B. tempus bonum.
    T. M. D. uel DD. terminum dicauit.
    T. C. testamento cauetur.
    TAR. Tarquinius.
    TER. Terentius uel terminus.
    T. L. Titus Liuius uel Titi libertus.
    TR. LEG. II.-tribunus legionis secunde.
    T. P. terminum uel titulum posuit.
    TUT. tutela.
    T. S. F. I. testamento suo fieri iussit.
    TT. Titi duo, uel plures, uel testamenta.
     TIT. u. Titus uespasianus.
    TRANS. P. A. trans Padum amnem.
    TIT. u. titulo usus.

u
    u. FS. et S. uiuens, uel uiuus fecit sibi et suis.
    u. R. urbs Roma.
    uRBISAL. urbisalia, uel urbs Saluia.
    uAT. uates.
    u. A. ueterano assignatum.
    u. FR. ususfructus.
    u. F. uiuens uel uiuus fecit.
    u. B. A. uiri boni arbitratu.
    u. P. R. ueteri possessori relictum.
    u. PRAE. uir pretorius.
    u. DICT. uir dictatorius.
     u. uRB. uir urbanus.
    uI. uIR. sextumuir.
    u. S. L. M. uiuens sibi locum monumenti.
    u. C. Quinti consulis.
    u. P. uiuens posuit.
    u. D. uiuens donauit.
    u. S. uiuens statuit.
    u. F. uale feliciter.
    uX. uxor.
    u. S. L. M. uoto soluto, uel solemni libero munere.
    u. M. M. uotum merito Minerue.

Additio.
    u. F. uir fortis.
    uAL. ualerius.
     u. B. F. uir bone fidei.
    u. E. uerum etiam.
    u. I. uir iustus.
    uIC. uictor.
    u. u. uirgo uestalis.
    uIR. uirgilius, uel uirtus.
    uRB. Urbs uel urbanus.
    u. N. quinto Nonas.
    u. u. uiua uenus.
    u. uel uIX. uixit.
    u. F. uiuens fecit.
    u. C. uir clarus uel consularis.
    u. S. L. M. P. uiuus sibi locum monumenti posuit.
     u. Q. A. L. K. S. uiginti quinque asses legitime condemnati sunt.
    u. quinque.
    u. u. MAX. uirgo uestalis maxima.
    u. A. XII. M. II. D. III. II. IIII. uixit annos duodecim, menses duo, dies tres, quatuorque horas.
    uOL. uolesus.
    uOP. uopiscus.
    uO. uolero.
    uI. S. sex et semis.
    uI. u. sextumuir.
    u. P. uir prudens uel uir perfectus.
    u. S. uir sacer.

X
     X. u. decemuir uel uiri.
    X. decem uel denarii.
    Xu. uIR. S. F. quindecimuir sacris faciendis.
    XXII. S. uiginti duo et semis.
    IXI significat mille uidere in marmore.
    Romanorum ciuium nomina pronomina ac cognomina eorumque magistratuum que in antiquis descripta codicibus reperiuntur, per abreuiationem litterarum sunt, ut infra patebit.
    Per primum nomen prenomen intelliges.
    Per secundum proprium nomen.
    Per tertium uero agnomen. Idemque est supra nomen interdum, ut in exemplo: C. IuLIUS CAESAR CN. POMPEIuS MAGNuS  L. STATIuS DIODORuS L. POMPEIuS CORNELIANuS.
    Et sic debent poni omnia in eo casu et proferri in quo posite sunt dictiones, ad quas referuntur: M. CICERO IM. CAES. AuG.
    Marcus Cicero imperator. Cesar Augustus.
    HIRCIuS ET PANSA IMPP. Hircius et Pansa imperatores.
     SYLuANuS ET MuRENA COSS. DESIG. Syluanus et Murena consules designati.

DE NUMERIS.
    Exprimuntur unus per I, binarius per II, quinarius per u, denarius per X. Littera I ut sic IX habebit nouem, si postponatur habetur undecim XI. L quinquaginta, C centum, D quinquaginta, M mille, sic; et nota quod quolibet figura si imponatur ei linea ex transuerso directa, tot significabit millenarios quot per se significat unitates, ut mille unitates.
    I mille significat.
    u, quinque millia
    X, decem millia.
    [Figure: [Littera] 1Kb] uel CC, ducenta
     M uel [infinity sign], mille.
    I. CC quinque millia.
    CCICC; X; CMC; IMI, decem millia.
    DMICCC; D quinquaginta millia.
    CCCICCC, centum millia uel C, uel CM.
    CMC uel CQC, mille millia.

ALIAE ABBREuIATIONES.
    P. I. R. P. Q. I. S. I. F. P. R. E. A. D. P. populus iure rogauit populusque iure suscepit in foro pro rostris et ante diem pridie.
    E. H. O. L. N. R. eius hac omnibus legem nichilum rogatur.
    S. R. L. E. E. C. Q. O. R. E. si rem lex ex eius causaque omnium rerum esto.
     M. E. M. D. D. E. municeps eius municipii dare damnatus esto.
    C. E. D. coniunctum esse dicetur.
    S. Q. M. D. E. R. A. P. P. u. O. E. CONSPR. TR. P. L. Q. N. S. Q. E. u. A. P. PL. F. Si quod me de ea re ad populum plebum ualeto opus est conspreto. Tribuni plebis qui nunc sunt quod eius uidebitur ad populum plebis ferant.
    Et sic ad infinitum.







AEuI CAROLINI CARMINA.



I. uersus in laudem Lotharii imperatoris positi in fronte textus Euangeliorum quem ipse obtulit monasterio sancti Martini Metensis  .
[Apud Baluz., Capitul. tom. II, col. 1565.]


Arbiter altithronus mundi, formator et auctor,
Quique polos seruas, et cuncta potenter et eui;
Qui regnare iubes reges per secula mundi,
 Hlotharium, qui nunc fultus pietate tua alma
Induperator habetur rex Augustus in orbe,
Dextera celsa tua exaltet, defendat et ornet,
Imperium ut teneat, dilatet, firmet, adunet,
Utatur bene pace fruens et prosperitate,
Ac ualeat, uigeat, uiuat per secula felix.
Nam pius ipse Augustus, Christi ductus amore,
Hoc decus almificum Ecclesie preuidit ut esset,
Presulis atque beati Martini ueneratu
 Hunc pulchreque gregem librum intra scribere iussit.
Ipsius ornari auro et picturis uenerande,
Ut notum faciat quantum pollet locus ille.
Sed Sigilaus parens iussis regis studiose
Hoc Euangelium illic totum scribere iussit.
Prescripti atque gregis uoluit frater fore Cesar,
Scilicet ut humilis donum capiatque supernum.
Nempe ipse grex toto nisu cunctipotentem
Pro uirtute Augusti et prosperitate perenni,
Pro ueneranda et coniuge necnon prole precatur.
Pictus habetur ob hoc necnon rex pagina in ista,
Ut quisquis uultum Augusti hic conspexerit unquam,
Supplex ipse Deo dicat [:Laus] Cunctipotenti;
 Lotharius requiem mereatur hahere perennem,
Per Dominum nostrum Christum, qui regnat ubique



II. uersus in fronte Bibliorum positi et aureis litteris exarati in uetustissimo codice ms. monasterii sancti Dionysii, qui nunc exstat in bibliotheca Regia.
[Baluz., ibid.]


Biblorum seriem Carolus rex inclytus istam
Contexit chryso corde colens catharo.
O miranda nimis Domini sapientia summi,
Que presens aderat dum celos ipse parabat!
Nec spectanda minus quod sic disponere cuncta
Ordine composito nostri sub iure coapto.
 Tu stellas stellis interposuisse uideris,
Sidereas uario expungens discrimine metas,
Luminibus cunctis statuens preponere solem.
Tu quoque circuiens celi sic undique gyrum,
Nexisti mediam conuexo climate terram.
Tu mare fluctifluum diuisa parte locasti.
Diuersas gentes habitus sic mosque reseruant.
Sed tu primatum cunctis in gentibus equum
Sola tenes, propria reprimens uirtute superbos.
Regibus et regnis semper tu iura dedisti;
Paruit atque tuis quisquis de regibus orsis,
Culmine sublimi micuit sublimior ipse.
Felices dicti, felices sunt quoque facti.
Quique hesere tibi, tua laus et gloria regnant.
 Biblorum serie de multis multa feruntur,
Correctis aliis, reprobatis denique multis.
Quosdam glorifico rexisti nomine reges.
Sed seruasse tuum tibimet specialiter unum
Ac proprium Carolum claret sapientibus orbis,
Quem solem solum regali schemate clarum,
Lumine conspicuum ponis, sapientia, primum.
Nunc licet atque libet scrutari funditus illum
Rite modum reges tibi quo placuisse sciuntur:
Sicque tuus dici Carolus uel possit haberi,
Pandatur saltem paucis rudibusque loquelis.
Fortis namque Dauid per te regnauit et egit,
Arma beatorum, necnon et norma reorum,
Stare docens sanctos, rursusque resurgere lapsos.
Non pateris humiles penitus tu, sancta, perire,
 Quos te corde tuo satis acceptasse fateris.
Corripis et reprimis quos corrigis, erigis eque.
Exerces cunctos animo quos diligis almo:
uiribus et ualidis uirtutes grata ministras.
Displicuisse putant stolidi quos diligis imo.
Rex Salomon quoniam potus tua dona petiuit,
Ut sapiens posset fieri, precelsior ullis
Regibus existens, opibus pollebat opimis,
Iudicioque rato tecum bona plurima sanxit,
Doctrinaque tua mundum redimiuit abunde,
Mirificum Domino meruit quoque condere templum,
A te secedens, in se dispendia passus,
Dogma quod exhausit de te, per secula lucet.
Ergone tute tuum Carolum non diligis ultro?
An hominum cuiquam humili fit corde secundus?
 An pietate calet caluitque tanta uel alter?
Qui memorans adeo cunctarum pectore rerum
Ut nichil auditum uel uisum obliuio carpat.
Propria sola latet delata iniuria mente.
An de iustitie dicam sileamue tenore?
Si quid forte minus, fateor, miseratio uincit
Eia age, prome manum largam, uox libera dictu:
Testis erit uerax nunc orphanus atque pupillus.
Sic merito cunctos istorum nomine signo,
Dum non excipitur quisquam, nec pellitur usquam.
Nec mare preterea feruens in gurgite uasto
Hanc retinere manum potuit poteritque uel unquam.
Diuerse hoc lingue diuersa parte loquuntur:
Diuersi mores laudant concorditer ipsam.
Felix ergo manus, sed mens feliciter huius
 Pauper que potius secum quin constat egena,
Non inflata tumens regalis stemmate typi.
Sed caro dum gemmis auroque ornata refulget,
Hec secum semper meditatur nocte dieque,
Lucidior Christo quo sole resplendeat ipso.
Sicque tuum Carolum facis, o sapientia, solem.
Nempe ubi thesaurus, cor ibi fore rite probatur,
Quod huius domino semper constanter adheret;
In quo quidquid habet, dulci pietate recondit.
Quid si nunc ipsum terris in carne uideret?
Quo sub amore pedes, quo uoto figeret ori,
Quando datam legem tanto ueneratur honore.
Quid de euangelico textu replicabo colendo?
En ipsos apices gemmis circumdat et auro.
 O quanto Christum mens feruida diligit ista,
Cuius amore sibi uilescunt omnia mundi!
Est modus ut nec habens habeat, nec habere cupiscat;
Est et habens sicut nec habens, sed et erogat ultro.
Ista uirum uirtus condigno nomine comit.
Ecce patet Salomon quoniam, o sapientia, temet
Non plus dilexit Carolo sine fine beando.
Tu quoque nec Dauid tantisper queque probasti.
Inter que quedam de quodam gratia facto
Multa tibi toto debetur corde ferenda.
Amisit Dauid regnum rursusque recepit.
Morte tamen geniti tristatus ualde dolebat:
Tuque tuo Carolo reparasti regna paterna.
Nec dolor accessit, sed amor fraternus adhesit.
 Unde tuum Carolum semper seruabis ubique.
Ergo nec hunc Dauid, nec Iob magis esse probatos
Apparet plane, pro te nec plura tulisse.
Quanta tuus Carolus, mitis, pius atque benignus,
   sobrius sapiens fortis atque iustus.

Aequiuoco Carolo frustratus germine digno,
Indulsit pro te seuo sceuoque tyranno;
Omnibus atque suis regno priuantibus ipsum
Tam bonitate proba, tanta pietate pepercit.
Quin perualde suis inimicis maxima rursus
Predia restituit, donans ac plura quibusdam.
Quid mereatur herus sancti, sapientia, tantus.
Iudicio nostro primus pre regibus exstat.
Pragmate posco pio, populorum pectora pando.
 Precluo prosit perprobra proprietas.



III. uersus in fronte Bibliorum aureis characteribus exarati in uetustissimo codice ms. bibliothece Colbertine, qui fuit sancti Stephani Metensis.
[Baluz. ibid., col. 1568.]


Rex benedicte, tibi hec placeat bibliotheca, Carle,
   Testamenta duo que relegenda gerit.
Fert quod amas, quod amare uelis, quod discere prosit,
   Quod capias, teneas, quodque frequenter agas.
Corrigit, hortatur, reficit, castigat, honestat,
   Arguit, obsecrat, increpat, ornat, alii.
 Eloquium, mores, studium componit et actus;
   Estque cibus, potus, norma, uia, arma, salus.
Interiora hominis promit, celestia pandit,
   Aptat utrumque sibi munere plena Dei,
Et presens transacta canit, presentia monstrans.
   Singula iura silet, singula sed resonat.
Instabilem quamuis stabilem post reddet amantem
   Se si sit fassis deditus ille suis.
. . . . . . us ut uerum credat quod continet omne
   Inde sequens ueri spes fiat equa pii.
Dulcis amor nimium mox rite duobus in ollis
   Tertius incedat, iungat et ipse tria.
Iam subeant menti fuerint que noxia culpe,
   Per lacrymas genitus perque doloris opus.
Sic sic cum precibus queratur gratia Christi,
    Muneris est cuius quidquid in orbe boni:
Quid uolumus, petimus, facimus, quid scimus, habemus,
   Inde datur nostris utile non meritis.
Aut uanum aut uacuum aut nil aut laudabile nusquam
   Spiritus auctor agens cui nisi sanctus eat.
Quo duce res adaperta patet que clausa latebat,
   Antea eo nutu hanc reserante suo:
Cum quo mens pollet, sine quo tenebrascit in umbris,
   Ceu careat luce uel rationis ope.
Preterea corpus minuant ieiunia digne
   Casta atque excubie noctis ubique bene.
 Quatenus ingenium concrescat acumine sensus,
   Cum caro putris abit, cum tenuata perit.
Carne fatigata, pedetentim gliscit acumen
   Cordis, et initium sumit habere datum.
Cos acuit ferrum, mihi crede, secare capillum,
   Radere seu pariter absque labore caput.
Nec minus affectum iusto moderamine corpus
   Intellectum effert, sanat et auget eum.
Denique dum superent gaze, dum larga facultas,
   Dum maiora inhies, dum utiliora roges,
Da quod egent miseris, miserum defensio fito;
   Pauper, egenus, inops te miserante bet.
Te miserante bet uiuat quicunque misellus,
   Te auxilium uite postulat esse sue.
Esto pater, frater, mater, soror, agnus utrinque
    Debilibus spes, res, gloria summa, dies.
Dilige iustitiam, callis comitetur amicus
   Iustitie tecum primus ad omne bonum.
Exalta, muni, custodi, collige, lauda,
   Sublima clerum seu uenerare tuum.
Aedibus et sacris meritos sic defer honores
   Sedibus in sanctis ut merearis opem.
Tempore manduca, bibe, dormi, surge, labora,
   Sunt facienda suis omnia temporibus.
His habitis aliisque bonis in nomine trino
   Cunctipotentis heri cum deitate sui,
Huius ab initio tomi scrutarier, oro,
   Eius scripta pia mente, opere, fide, oro.
Hic fons, hic doctrina potens, hic flumina opima
   Ecclesie sancte candidiora niue.
 Scilicet alticanori quinque uolumina Moysi
   Iuncta nitent mortem illius usque canant.
Iosue dux ducens consurgit fortis in armis
   In patriam populum iure tenente locum.
Septimus ecce Liber censorum nomina fatur
   Quorum Hebrea fuit sub ditione manus.
Horum facta, genus, tempus, loca, bella, triumphi
   Sunt inserta sibi debito honore sui.
Femina quis sociata sedet Ruth nobilis una,
   Quam Iob eximie consequitur fidei.
Hunc imitare libens, quoniam patientia pura
   Exstitit, ac nobis magna figura fuit.
Quattuor et Regum libris bis octo prophetas
   Ante, quibus Dauid iungitur hymnificus;
Hymnica Psalmorum cecinit qui carmina Dauid,
    Plurima de Christo mystica sepe loquens;
Prodiit ex cuius regali uirgo Maria
   Semine, que peperit uirgo beata Deum.
Pacificus Salomon, necnon Sapientia iuxta,
   Tertius est iehsu continuatus eis.
Post Paralipomenon, Ezras quoque, siue Nemias,
   Hinc Ester, Iudith, et Tobias recinit.
Inclyta bella deinde tonant Machabea quondam
   Pro lege ac patria proque salute data.
Hec Scriptura quidem breuiter memorata uetusta
   Stat, quanquam modico rusticuloque stylo.
Initiant Testamenti precepta Nouelli
   Bis duo concordi famine sanctiuomi,
Mattheus, Marcus, Lucas celsusque Ioannes,
    In sensu parili dogma tonando Dei:
Persone quorum uarie, doctrina sed una,
   Unus utrisque tenor, una sequenda uia.
Hi quid, uel que, quanta seu uel qualiter egit
   A Patre descendens Natus, ubique docent
Hinc hominis primo facies ascribitur, orsus
   Est, quia sat Domini celitus ex Genesi.
Forma leonis inest pulchre formata secundo,
   Quod tetigit rura deuia uoce sua.
Rebus ait sacris siquidem quia tertius, inde
   Nunc olli species imprimitur uituli
More aquile quoniam transcendit sidera quartus,
   Eius ob id specimen stemnatis ipse gerit.
Quis et apostolicos Lucas quos edidit Actus
   Subdit, ubi totus instruitur populus.
 Catholice hinc septem redolent mirabile charte,
   Format apostolicus quas operando stylus.
His herent bis septem Pauli scripta deinde,
   Ante lupina cui uox, modo ouina micat.
Hoc concludit opus iam uisio sancta Ioannis,
   uisio sancta satis ac memoranda nimis.
Hec noua rite cluit series subiuncta priori,
   Umbra prior quarum causaque posterior.
Ergo iter est duplex utriusque effectus in uno
   Quo tribuente datur scansio celsa poli:
Hic quia diuitie eterne uitalia mense
   Implent omnino nectare perpetuo;
Hic, paradise, tuus nitida ratione patescit
   Multimodus fructus melliferaxque locus.
Hic sitiens potum, esuriens panem, anxius eque
    Letitiam inueniet, letus et inde fiet.
Hec tamen in hoc mortali dum corpore quisquis
   Degit habetque magis, plus ab amore uelit.
Sic si ligna magis dentur, magis estuat ignis.
   Sic mage uina sitit prout mage quisque bibit.
Cum uero spes res fuerit, tunc pleniter horum
   Plenus amator erit, iam satiatus ero.
Ad quod hec domus, hec doctrina, hec semita tantum
   Mens instet uere sub deitatis ope.
In physicis, logicis, etiam moralibus isthic
   Omnia sunt, lector, in breuitate tibi.
Hic hic argentum, aurum, gemme, uascula, uestes,
   Et quidquid terre carius esse ualet.
Hic et lex pretiosa. Nihil pretiosius illa
    Aut est, aut uiget, aut ridet, oletue sacre.
Iusta iubens, iniusta uetans, mala cuncta repellens,
   Omnibus inque bonis nobilitate potens.
Discidium, furor, ira, dolus, discordia, rixa
   Concilio Legis huius obire queunt.
Erudit indoctos, quosdam sapientibus equans,
   Contribuit mediis dogma salutis ita.
Magna pluit magnis, disponit paruula paruis.
   Est in utroque stylus iustitie ualidus.
Notitiam Iesu prebet confessio munda.
   Exstat ea en homini lex ueneranda sibi.
Exstat ea en homini lumen per compita mundi
   Terribili uoce lux et origo sui.
Artibus ingenuis precellit dignius ista.
    Ars, genere, eloquio, ui, ratione, uice.
Utile siue decens necnon perstringit honestum.
   Imbuit, exornat, instruit, armat, amat.
Hec aperit totus postquam mutauerit orbis
   Quid sit ibi Ecclesia mox reditura citim.
Terret ibi plures, quosdam demulcet et illic
   Fixa futura notans nec dubitata quidem.
Ante tamen reserat clare primordia cosmi,
   Et per quam illius esse fuit sophiam.
In primis celi terreque marisque creator,
   Ipsius et Natus, Spiritus atque agius.
Huius ab amne fluit diuina scientia late,
   Mundum pestiferis exspolians tenebris,
Quoque modo quisquis caueat munitus ab armis
   Hostis peruersi tela inimica nimis.
 Quadriuium gignit uirtutis nobile sane,
   Terrigenum mittit per quod in astra genus.
Hec quam multiplici sermone salubria semper
   Attrahit atque monet, siue monendo iubet.
Hec iubet, atra fugat, dehinc fallacia pellit,
   uera superna cupit: hec facit, illa fugit.
Exsul ab exsilio dapibus solatur opimis,
   Cum legit aut relegit, cumque relecta sapit.
Hec mala uile uehit ceuntia temporis huius,
   Nec digna eternis estimat esse bonis,
Aut ea cerne timet, tantum formidat am . . a
   Quantum ne non sit cetibus in superis.
Hic Dominus loquitur, hic nos ei corde loquamur,
   Quo nil maius adit, nil uel adire potest.
Quisquis es instructus mundanis usibus hisce,
    Quis Salomon opibus ditior emicuit,
Hoc concessa cui diues sapientia fecit,
   Regibus ac cunctis hunc ea preposuit.
Tu quoque qui es humilis, prudens, intentio sancta,
   Se propter sophiam dilige, posce, cape.
Annon plus id pro quo aliud sit quam actio que sit.
   Se tamen hec sophia plus nec habere quiit.
Ergo Deus trinus, pax, seu sapientia uera,
   Ultra non laus, nec uersificalis apex.
Huic operi magno magnis te nisibus aptas,
   Inclyte rex Carole, lumine chare mage,
Es splendor populi, lux mundi, gloria regni,
   Et bonitate prior, nec pietate minor,
Nunc etiam cunctis prelatus iustius alme
   In genere humano nisu, opere, arte, fide.
 ui Dauid, intellectu Salomon benedicto,
   In specie Ioseph, spe induperator ouans.
Qui mare, qui terram, qui totum continet orbem,
   Te conseruet, amet, ducat adusque polum.
Sit tibi honor, pax, ordo, decus, patientia, regnum,
   Prosperitas omnis, et sine fine uale.



In fronte Noui Testamenti.


Exsulta letare satis, rex inclyte Dauid
   Egregii uoti compos ubique tui.
Carle decus regni, fax cosmi, gloria cleri,
   Ecclesie fautor militieque decor.
En iam lecta tibi series transacta uetusta,
   Sed noua rite sequens ista legenda patet.
 Cuius in initio clare primordia clara
   Mattheus Domini concinit ex Genesi.
Ceu leo per deserta, fremit deserta minando
   uox tua, Marce, suo fulta perenne Deo.
Mystica sacra sacre partes per quattuor orbis
   Fert studium Luce lucis ab arce pie.
Ad Genitum Patris super ethera, celse Ioannes,
   Scandis, et ex uerbo uerba colenda canis.
Eximii hi iaciunt late mysteria Christi,
   In sensu parili conueniuntque sibi.
Plusue minusue uel equa boant, sua sicque dehiscunt.
   Attamen effectus unus utrinque nouus.
Hoc Euangelium sanat, blanditur, honorat,
   Castigat, reficit, munit, honestat, alit.
Hic modus effandi, hic uirtus, hic actio munda,
    Hic cibus, hic potus, hic benedicta salus.
Hic uita, caritas, uia, spes, uerumque, fidesque,
   Seu bona cuncta simul consociata uigent.
His assuesce diu, hec meditare, hec dilige, siue
   In sermone opere hec habitare stude.
Rex bone, rex sapiens, rex prudens, rex uenerande,
   Rex Carole alme, uale cum pietatis ope.
Det tibi sceptra patris iehsu, confirmet, adunet,
   Premia sanctorum ut merearis. Amen.



In fine codicis.


O decus, o ueneranda salus, o splendide Dauid,
   Rex Carole alme uige cunctipotentis ope.
Gloria, laus, honor, omne decens, miseratio clemens
   Pictus es hic studio artis ab eximio.
 Sed quia tam hec rutilans species it nonnisi fecit
   uera tui omnis cui cedit imago uiri,
Es prior effigie, sensu prior, artibus, odis:
   His prior aut illis, restat in ambiguis.
Et bene grata tuis hec ignoratio, Dauid,
   Fulget ubique locus letitie nimius.
Fert et eis manifeste quod sis maior utrinque
   Magnis in cunctis omnibus orbe uiris.
Iusta iubes, iniusta uetas, mala cuncta recidis:
   Dictis seu factis is uia sancta tuis.
Que canis ipse facis, neque in his reprehensio sordet,
   Aut in utroque nisi actio pura Dei.
Ecclesie fautor, cleris populisque leuamen
   Ordinibusque sacris quam sacer ordo satis.
 Per te pontifices pueros cum chrismate sancto
   Nomine de Christi rite nouare queunt;
Quis tribuis meritos merito deitatis honores,
   Dum te subdis eis corde, opere, ore, fide.
Scis ideo seruas quod portio debeat ire
   Prima tui Domini, qui dedit esse tibi.
Pauper, egenus, inops, uidua, orphanus, anxius, orbus,
   His aliisque datus es pater atque cibus.
Iudicii uoluis totiens extrema diei,
   Quodque putris caro fis ac periturus homo.
Propterea es iustus, prudens, fortis, moderatus:
   Semper larga manus, et pietatis opus.
Qui pluuie guttas, numerum qui nouit arene,
    Te laudare potest pleniter aut merite.
Ceu plumbum argento, es auro, rus sidere distat,
   Gemma uitro, scandit plus tua fama modo.
Ante Brito stabilis fiet uel musio muri
   Pax bona quam nomen desit honosque tuum.
Iam iam pro tanto, pro tali rege profusas
   Orbis agat mecum totus abunde preces,
Ut ualeat, uigeat, uiuat per secula felix,
   Utatur pace, prosperitate fruens,
Regnum habeat, teneat, dilatet, fulciat, ornet,
   Addat ei iura legis ab arce pia,
Insuper his habitis preclare in tempore mortis
   Perpetuam requiem hic mereatur. Amen.



In ultima libri pagina, ante imaginem cuius mentio facta est in nota ad carmen primum.


Hec etiam pictura recludit qualiter heros
   Offert uiuianus cum grege nunc hoc opus.
Ante ubi post patrem primites mundus amandus,
   Sigualdus iustus, summus Aregarius.
Quis tribus est probitas, pietas uerumque, fidesque
   Cetera honesta quoque consociata simul.
Quartus his heret iunctus sanctissime Dauid,
   Qui te ui tota mentis amore colit.
Hi proni tibimet Domino de parte beati
   Martini ac fratrum ecce librum tribuunt;
Cuius honore rogant placeat, laudetur, ametur
   Scrutetur, prosit, auxilietur, alat;
In quo nil aliud quam fratrum sola uoluntas
    Ex tua quas uillis iussio reddiderat.
Reddis eas, Cesar, Martini pro ueneratu,
   Domni seu precibus semper amabilibus
Perpetui, necnon Briccii tutamine sancti,
   Proque aliis reliquis, o paradise, tuis.
Imo magis pro te, Iesu Saluator amate,
   Sis ut ei uita denique perpetua.
Pro famulis nobis etiam oratoribus aptis,
   Quos sitis obruerat, frigus et atra fames.
O rex, o reuerende, fiat renouatio fixa
   A mercede tua siue salute tua.
Preualeat regale decus, superetque potestas
   Regum de more qui coluere bonum.
Preceptum genitoris, aui, proaui renouasti.
   Hoc stet, hoc maneat, hoc nec obire queat.
 Quod tua sancta manus nuper firmauit honeste
   Precepti serie, prorsus eat stabile.
Quid facient alii regis mutatio tanti
   In facto hoc fuerit si hoste uigente malo.
I procul atque procul scelus hoc crudele per omne.
   Tu prope iustitia uince nociua, fuga.
Quas laudes tibi, quas grates, que carmina, Dauid
   Quod par dulce melos, uox, lyre chorda canet.
Nos siquidem psalmos, missas speciale precamur,
   Psallemus pro te, coniuge, prole, pie.
Sic nostri uere post nos quicunque futuri
   Assiduas fundent multiplicesque preces.
Sint tibi spes, uirtus, lumen, uictoria, Christus,
   Pax, laus continue, rex bone Dauid, aue.



Iu. De morte Hugonis Caroli Magni ex Regina concubina filii.
[Apud Lebeuf, Recueil de diuers écrits, etc. Monuments historiques sur Charlemagne et Charles le Chauue.]





MONITUM.

Ceux qui trauaillent sur l'histoire regardent ordinairement les cantiques ou chansons comme des monuments où sont renfermés les faits les plus uéritables, parce qu'ils ont été composés par des auteurs contemporains, et que c'étaient des écrits publics où l'on n'aurait osé insérer des faussetés, qui auraient été releuées aussitôt par les familles intéressées. Ie ne proposerais pas auiourd'hui au public un de ces anciens cantiques, si ie n'auais deuant les yeux l'exemple de dom Mabillon, qui en a fait imprimer un du IXe siècle dans les Annales Bénédictines.  Celui que ie uais donner est du même siècle, il est en langage latin; mais dans le manuscrit d'où ie l'ai tiré, qui est à peu près du même temps, la première strophe est notée auec les caractères dont on usait alors pour transmettre le chant, c'est-à-dire de petits points et de petits crochets très-difficiles à démèler. Les lecteurs qui peuuent être dans le goût du célèbre M. de Tillemont, que ie sais auoir aimé pour le moins autant le chant que l'histoire  , auraient de quoi se contenter dans l'un et l'autre genre. Dans le chant d'abord que le nombre de syllabes pourra leur donner à deuiner, s'ils ueulent recourir au manuscrit. Ils y remarqueront dans la troisième, septième, huitième strophes une répétition des mêmes paroles, qui fait uoir que ces sortes de cantiques se chantaient quelquefois en forme de rondeau. Celui-ci est une espèce de complainte, qui fut faite à l'occasion de la mort tragique du prince Hugues, célèbre abbé au IXe siècle. L'air en était apparemment tríste et languissant,  comme le suiet le demandait. Ce qui regarde l'histoire se borne aux circonstances de cette mort que nous ignorions, et à quelques-unes de la uie de ce prince. Le même cantique renferme aussi quelques particularités touchant Pepin, roi d'Aquitaine.

Hugues mourut au siége que Charles le Chauue faisait de la uille de Toulouse. Mais ces auteurs modernes se trompent, et il faut suiure sur ce point les annales de Prudence  qui marquent que ce fut dans le pays d'Angoumois, l'an 844. Hugues uoulut aider à conduire des troupes à Charles le Chauue pour auancer dans ce siége; l'armée du roi Pepin uint au deuant d'eux, et les défit sans aucune perte, tua Hugues et un autre abbé parent des princes nommé Richboton, les comtes Eccard et Rauan, auec d'autres, et fit plusieurs notables prisonniers, du nombre desquels furent Ebroin. éuêque de Poitiers, et Ragenaire, éuêque d'Amiens.

Les deux premières strophes du cantique n'aioutent  rien aux historiens du temps. La troisième indique que l'abbé Hugues fut cruellement percé de lances, et que son corps fut mis en pièces. Les strophes suiuantes aioutent que Pepin, roi d'Aquitaine, qui auait été l'agresseur, n'auait pu retenir ses larmes en uoyant le corps d'Hugues couché nu sur la terre. Il fait même remarquer que ce prince aurait uoulu qu'il lui en eût coûté cent talents d'or, et que Hugues eût été encore plein de uie: qu'au reste Pepin dit qu'il fallait le faire porter à Charroux dont il auait été prêtre, pour y receuoir la sépulture de la main des religieux, parmi lesquels dès son uiuant il auait demandé à être inhumé. Les deux dernières strophes sont un éloge de la beauté corporelle de cet abbé, et de son caractère doux et bienfaisant qui le faisait regretter de tout le monde,

 Cette complainte paraît être du même style que celle qui fut composée par Angelbert sur la bataille de Fontenai, et ie la crois du même auteur, lequel demeurait dans le royaume d'Aquitaine, et était probablement fils d'Angelbert, officier  du palais de Pepin, auquel est adressée la 42e lettre d'Alcuin. uoici ce morceau:



Planctus Ugonis abbatis.



Hugo dulce nomen,
Hugo propago nobilis
Carli potentis
Ac sereni principis,
Insons sub armis
Tam repente saucius
   Occubuisti.

Sed cur adire
 Carolum presumeres,
Quem Hludouicus
Imperator inclytus
Regem libenter
uisus est ex filio
   Constituisse?

Sed non ob hoc tu
Perforandus lanceis,
Nec membra tua
Lanianda fuerant,
Cùm plus prodesse
Quam nocere cuiquam
   Semper amares.

Nam rex Pipinus
 Lacrymasse dicitur.
Cum te uidisset
Ullis absque uestibus
Nudum iacere
Turpiter in medio
   Puluere campi.

Quin immo de te
Subsecutus addidit:
Hunc si uidissem
Sospitem nunc corpore,
Talenta centum
Non placerent aurea
   Hoc mihi quantum.

Karoff honeste
 Collocetur tumulo,
De quo sacerdos
Extitit, a monachis,
Et ubi uiuens
Postulauit mortuum
   Se sepeliri.

O quam uenustam
Quamque pulcram speciem
Circumferebas
Omnibus pre ceteris;
Cum plus prodesse
Quam nocere cuiquam
   Semper amares.

 Non crimen ullum
Non rapinam quamlibet
Te perpetrasse
Cum fores mitissimus:
Cum plus prodesse
Quam nocere cuiquam
   Semper amares.



u. Epitaphium Clodarii pueri regis saluage  .
[Apud abbatem Lebeuf, ubi supra.]


Hoc satus in uiridi seruatur flosculus aruo
   Pulchrior en lacte candidiorque niue.
Donec altipotens ueniat per secula iudex
   Qui metet ostrifluus falce perenne rosas.
 Hunc tua Iordanis sacrata protulit unda
   Pampinus Engaddi rore beauit eum.
uiuida purpureis uatcinia cincta rosetis
   uernat uentre solum gliscit in omne decus,
Pallida seu sandix inter uiburna refulget,
   Et ruit imbrifluis Cynthius altus aquis.
Et rutit obriza flagranti cocta camene,
   Et rutilat uario Indus honore lapis.
Hunc secus emicuit gracilis infantia nati,
   Quem Pater omnipotens misit ad astra poli
Hic erat altus amor, prolita in melle sagitta
   uulnifico fodiit corda mucrone patris.
Heu genitricis huius uiolauit gaudia lucis
   Decoxitque satis pectus adusta sue.
Sola sed inde manet felix fiducia spei
    Quod talis celi spiritus astra petit.
Hunc galeata phalanx non traxit ad arma duelli:
   Perpetuus miles regnat in aula Dei.
Gazarum non hausit opes, non predia rerum,
   Nec rapuit mundi captus amore dapes.
Contentus cunulis Christi gratissimus heros
   Diuitias meruit lactis ab amne poli.
Stemmate clarigero regali sanguine cretus
   Aurea non ualuit sceptra uidere patris.
Priscorum nimium regum deuictus amore
   Hlutharium genitor nomen habere dedit.
Ut gemini surgunt uno de germine flores,
   Sic pariles genitrix fudit utrosque sinu:
Alter in ante manens uernali cespite pollet,
   Alter ad astra uolans aurea secla tenet.
 Hoc tibi chare decus Carolus lacrymabile carmen,
   Edidit, ensipotens rex genitorque tuus.
Ast ego, nate, tibi genitrix regina remitto
   Hildegarda meus basia dulcis amor.
Senos q. prius menses quam uolueret annus
   Gemmula defloret nocte repulsa . . .
Hoc niueum sacra preliba munus in ara
   Iudicis altithroni uirgo Maria precor.
O uos Christicole qui fertis munera templi
   Nobiscum matrem corde rogate, precor.
Ut patrem solio dignetur nominis alti
   Associare suis uocibus illa sacris.
   Eadem manu infra scriptum:
    Obiit autem die uI Id. Febr., anno X, regnante
patre ipsius Carl. gl. rege.



uI. Incerti pete uersus de ordine comprouincialium pontificum.
[Apud Mabill., uet. Analect. nou. ed., col. 316.]



1. Episcopi Saltzburgenses.


Dicta Iuuauo fuit quondam metropolis ista,
Quam primo fundans Hrodberto rexerat almus.
Post hunc uitalis antistes rexit eamdem.
Ipsius inde Flobargisus, qui est fultus honoris.
Quartus Iohannes fuerat, sedemque regendo.
Aduena uirgilius statuens quam plurima quintus.
Multo plura gerens Arno super omnia sextus.
 Septimus hinc successit Adalram pastor opimus
Tempore namque suo statuens quam plurima pulchre.
Octauus ueniens Liuphrammus presul ouilis,
Officium Domini renouans formosius eque.



2. Archiepiscopi Saltzburgenses.


Hic locus, ut fertur, dudum Iuuauo uocatus,
   Magnus honore fuit, ut modo signa probant,
Tempore quo gentem Hrodbertus episcopus istam
   Rexerat, et struxit sedis ouile sacrum hic:
In qua pontifices multos post rite sedentes
   Arn successit ouans rector ouile regens.
Quem Carolus princeps regni superauxit honore
   Archisacerdotis, dignior ut fieret.
Quem Leo papa sui ueste uestiuit honoris,
   Et priuilegia dans mox solidauit eum.
 Ut regionis apex ac summus episcopus esset,
   Urbsque hec metropolis tempus in omne foret.
Huic successit Adalrammus antestis amatus,
   Quem papa Eugenius compsit honore pio.
Post hunc successit Liuphrammus rite sacerdos,
   Functus apostolici munere Gregorii.
Nam uelut archisacerdotes in sede manentes,
   Legitime functi numine apostolico,
Plurima diuersis struxerunt stemmata rebus,
   Ut uice quisque sua optime preualuit:
Sic reliquos successores in sede futuros
   Talia uota simul semper habere decet.
Cunctis preteritis patribus simul atque futuris
   Donet in arce poli gaudia magna Deus:
 Et ueniam scelerum subiectis prestet eorum,
   Et gaudere simul in requie iugiter.



3. Episcopi Ratisponenses.


Hic Reginensis sedis uocitatur ab urbe
Quam rexit primo Wicterpus episcopus ille.
Post alius Cauuipaldus qui nomine dictus.
Tertius Sigiricus erat sacratus ad aulam.
Post hunc iam fuerat Sindbertus in ordine quartus.
Quintus Adalwinus fuerat, sedemque regendo.
Post hunc Baturicus tenuit pius optime sedem.
Erchanfredus ouans sequitur hinc pastor opimus.



4. Episcopi Frisingenses.


Frigisiensis enim sedis hec aula uocata est,
 Corbiniacus ouans quam primus rexerat almus.
Inde Dei famulus Ermperhtus nomine sedit.
Tertius hinc Ioseph, preclarus nempe magister.
Arpeo quartus erat facundo famine fretus.
Quintus apostolicam tenuit pius Atto cathedram.
Post hunc Hitto pater sedem iam rexerat almus.
Exhinc successit Erchanperht pastor amatus.
Ecce pius sedem presens nunc Anno gubernat.



5. Patauienses episcopi.


Pattauiensi ergo sedi est hec aula dicata,
Quam tenuit primo uiuoluus iam ipse sacerdos.
Nomine post illum antistes mox rite Beatus.
Tertius est etenim Sidonius auctus honore.
Anthelmus quartus meritis et dogmate magnus.
Hinc Wisuricus ouans sedis conscendit honorem
 Nuper Waldricus felix uir in ordine sextus.
Nunc sedet antistes magnus ill. sedis honorem  .



6. Episcopi Sabionenses.


Hec sedis uallis Noricane dicta Sebana,
Ingenuinus habens primo quam rexerat almus.
Mastulo secundus seditque regendo cathedram.
Post illum pastor seruauit ouile Ioannes.
Presul Alimus erat meritis qui et dogmate quartus.
Quintus honore sedet ill. fultus eodem  .



Epitaphium uirgilii episcopi Saltzburgensis.


Hic pater et pastor, humilis doctusque sacerdos,
Corpore uirgilius pausat, quem Hibernica tellus
Disponente Deo partes direxit in istas,
Quique regebat ouans presentis culmina sedis
 Ferme quaterdenos caris cum fratribus annos:
A quibus ille et amatus erat, pie quos et amauit.
Interim et erexit pulchro molimine multa
Templa, loco quedam nunc que cernuntur in isto.
Insuper et miseris largus simul omnibus aptus.
Pro quo, quisque legis uersus, orare memento.



Epitaphium Arnonis archiepiscopi Saltzburgensis.


Quisque uelis cryptam subsistens nosse, uiator,
Scito quod ipse mihi uiuus hanc Arno peregi,
Qui fueram rector presentis regmine sedis,
Ac opibus multis, multoque potitus honore
Nunc hic omissis cunctis, mea membra quiescunt.
Te rogo, nunc Dominum precibus pulsare memento,
Ut mihi det ueniam scelerum quecunque patraui:
 Quatenus eternam merear habitare quietem.



Epitaphium Adalrammi archiepiscopi Saltzburgensis.


Sum [l. Tu] quod es ipse fui, tu nunc perpende, uiator,
   Communem et mecum commiseresce uicem:
Nunc uiuis, spiras, et agis fortasse quod optas,
   Atque tuis mundus usibus ipse patet.
Ad uotum famulantur opes, elementaque cedunt,
   Ac rerum seruit machina trina tibi.
Usus et his ego, dum presens mihi uita maneret,
   Omnia et hec habui suppeditante Deo.
At cum fallacem uultum fortuna recepit,
   Me mea tunc modo iam non habuisse liquet.
 Amisi sed non mea nunc, que sunt mea mecum,
   Sentio: pro simili conditione geme.
Flecte etiam precibus pro me iamiamque Tonantem,
   Atque anime ueniam, queso, precare mee.
Dicor Adalrammus, fueram qui rector ouilis
   Presentis Domini istius ecclesie.
Corpus Adalrammi, quod presule floruit urbs hec,
   Hec sub mole iacet, tu rape, Christe, animam.



Aliud eiusdem.


Si quis non ualeas presens cum uoce referre,
   Qualia iam fuerant pontificis merita:
Solue tamen gemitus more conpunctus amici,
   Quod cito migrauit tantus amore Pater,
Nomine Adalrammus, sedem qui rexerat istam,
   Cuius in hac aula membra sepulta iacent.
 Strenuus ipse ministerio super omnia sacro,
   Ut decuit, fuerat per tria lustra uigens.
Creditur hinc animam gaudere per alta polorum,
   Quo Dominus meritis premia retribuit.
Pro qua qui recitas uersus, dic pectore puro:
   Da, Domine clemens, huic anime requiem
Ut cum uiuificet salpinx hanc ultima carne,
   Integrum facias gaudia bina frui.



Epitaphium Liuphrammi archiepiscopi Saltzburgensis.


Palma sacerdotum, rerum doctrina bonarum,
   Ecclesie princeps, sidus in orbe micans,
O Liuphramme pater inopum, tutor miserorum
   Omnia tu peragis, iusserat ut Dominus.
Te pastore lupus uacuum detraxerat aluum,
    Latrandi sciolos nutrieras catulos.
Et quia cuncta placent Christo tua gesta sereno,
   uentilat en sordes, ut suus esse queas.
Castigat sobolem, recipit quam rector in aulam,
   Pulueris ut maculas discutiat pedibus.
Corpus inane cadit, melior pars inde resurgit:
   Nunc eterna uigent, et moritura ruunt.
Spiritus exhilarat, uitiorum pugna recedit.
   Non uirtus anime perficietur ita.
Gaudia sic etiam rutilant, peccata peribunt.
   Tristia despicias, prospera fata uidens.
O quam dulce fiet regnum, quod constat in euum!
   Quod sine peste manet et bona cuncta tenet!
In quo nobilium turme letantur auorum,
   Et cupiunt patriam nos retinere suam.
 Ac simul et sancte matres casteque sorores,
   Optantes placidam nos remeare uiam.
Insuper Omnipotens, cuncte bonitatis origo,
   Nos properare iubet, et pietate iuuat.
Qui te perpetuo sanum perducat ad illum,
   Ut laudes Christi nomen in arce poli.



De Ariete episcopo.


Nobilis hanc Aries cognomine dictus auito,
   Dignanter chartam perlegat ore sacro.
Iure, Pater, tali uocitaris nomine sancte,
   Caularum Domini qui bene pascis oues.
Dux Aries gregis ad uitam, cui nemo resistit,
    Factus apostolico pastor honore cluis.
Hinc Aelim locus et bisseno fonte redundat
   Et palmis septem frugifer est decies.
Quapropter pastor, presul, Pater atque sacerdos,
   In prece quam fundes, sis memor, oro, mei.
Aduena sim licet, exilis, uilissimus, excors;
   Sublestus uestris sum tamen obsequiis.
Inde precor, si quid possum, mandare memento,
   Quod prompto faciam pectore seruitii.
Certius ut credar, precor indulgere uelitis
   Usus in nostros ut salis exiguum.
Sal siquidem terram debet condire fidelem
   Fiat ut a uobis id quoque queso mihi.
Corporeum sal significet rem quam peto iustam,
   Quod prestare, Pater, supplico chare uelis.
 Tu sal namque potens salis impertire saporem,
   Esce ne nostre sint nimis insipide
Que dignanter agens in secula sine fine ullo,
   Perpetua antestis obsecro pace uale.



HL. REX.


Inmensas grates uolumus tibi dicere, Baldo,
Quod tua magna fides sic inconcussa moratur,
Nobiscum dictis firmasti ut tempore prisco.
Namque animum nostrum pia letificant tua scripta,
Que nobis sepe mittis, hortaris et optime nobis,
Et bonitate tua pandis in amore benigno,
Que tua sic nobis mittit sollertia magna.
Nunc uero nuper misisti talia scripta,
Non potuit totum noster quod noscere sensus
Est quia per totum contextum in enigmate firme.
 Conscius ipse tuis quid opus addiscere uerbis?
Hoc tamen oramus ut nobis pandas aperte.





ADNOTATIONES.

Ex premissis uersibus, quos seculo IX scriptos fuisse constat, corrigendi sunt uulgati indices episcoporum metropolis Saltzburgensis.

Et primo quidem ex classe Saltzburgensium episcoporum expungendi sunt Ansalogus, Sauolus et Ezius, qui post uitalem apud Hundium recensentur. Deinde post uirgilium Bertricus quoque remouendus.

Secundo multum discriminis est item in catalogo uulgato episcoporum Ratisponensium, quorum duplex est classis. Una episcoporum qui quasi extra ordinem eam Ecclesiam rexerunt, octo numero, nempe S. Lupus, Ratharius, S. Rudpertus, S. Emmerammus, S. Erhardus, Albertus, uelipholegus, uioterbus, et S. Winifridus seu Bonifacius. Altera classis est episcoporum post hos ordinariorum,  quorum primus S. Garibaldus nominatur, hic Cauuibaldus Gauuibadus seu appellatur.

Nulla est in Frisingensibus, nisi penes nominum lectionem, diuersitas; at in Patauiensibus magna est. Nam ante uiuolum seu uiuilonem, qui hic primus habetur, numerantur apud Hundium duodecim episcopi, et post uiuilum Beatus desideratur.

In ordine Sabionensium antistitum, uulgo Seben, quorum sedes postea Brixinum migrauit, ante Ingenuinum ponitur S. Cassianus; et post Ingenuinum undecim alii ante Mastulonem, qui in his uersibus secundus est.

Quis sit Aries episcopus, fictum an uerum nomen; quisue locus Aelim, ubi eius sedes, nobis incompertum. Alienigenam se dicit peta, et forsan Anglus  erat. Atqui Aries Anglica lingua Aramme, uocatur. An is Adalrammus archiepiscopus Saltzburgensis? Fateor me herere, maxime cum uocabulum Aelim nescio quo pacto Saltzburgo tribui possit.

Eadem ferme difficultas de Baldone episcopo, ad quem sequentes uersus. Is uideretur esse Bardo Moguntinus seculo XI antistes, nisi codicis obstaret antiquitas, itemque Ludouici regis nomen uersibus inscriptum, quod de Ludouico Germanie rege interpretor. Atque ob hanc rationem non possunt hi uersus conuenire Waldoni episcopo Basileensi, qui ante Carolum Magnum uiuere desiit. Sed hec non sunt tanti ut iis diutius immoremur.



uII. Rhythmici uersus de euersione monasterii Glonnensis  .
[Mabill., Annal. ord. S. Bened., tom. II, append., p. 753.]



   Dulces modos et carmina
Prebe, lyra Triceia,
Commota quis cacumina
Planxere hyperborea.

   Montes simulque flumina
Illa putent nunc orphea,
Respondeantque carmina,
Silue canant melliflua,

   Grauis det organum tuba:
Alte resultet fistula:
Omnis canat harmonia:
Det philomena cantica.

   Olim nitens clarissima,
Terrisque famosissima,
 Sancti Patris basilica
Florentii precipua,

   Sensit fera incendia,
A gente crudelissima
uere bruta Britannia;
Lugete cuncti talia.

   Omnis enim cum Gallia
Florentii suffragia
Deposceret tunc cernua;
Contempsit hec gens impia.

   Olim pius rex Carolus,
Magnus ac potentissimus,
Fecit hunc locum deuotus
Pro beati uirtutibus.

   Terris datis fecundibus,
 Auxit honorem largius,
Et prebuit tunc uasculum
Cene Dei magnificum.

   Per hunc fugatur sepius
Infirmitas languentibus,
Et sanitas fidelibus
Prestatur ex hoc protinus.

   Post imperans Ludouicus,
Magni Caroli filius,
Ipsum locum benignius
Colit piis ornatibus.

   Qui filiis rebellibus
 Concussus altis fluctibus
Et Franciam turbantibus
Regnum reliquit mortuus.

   His quatuor mox partibus
Regnum sibi secantibus,
Per Franciam iurgantibus,
Bellum fuit horridius.

   Imperio sic turbido
Crescit malorum factio;
Surgensque tunc dissensio,
Permiscet omnes iurgio.

   Inuadit alter socios,
Crescunt mali super bonos,
Tyrannus omnis infremit,
Dantur honores impio.

    Fit plurium uastatio,
Sanctis locis predatio,
Cunctis bonis turbatio,
Rerum simul confusio.

   Quidam fuit hoc tempore,
Nomenoius nomine,
Pauper prius progenie,
Agrum colebat uomere.

   Sed repperit largissimum
Thesaurum terre conditum,
Qui plurimorum diuitum
Iunxit sibi solatium.

   Dehinc per artem fallere
Cepitque mox succrescere,
Donec super cunctos ope
 Transcenderet potentie.

   Sic ergo discordantibus
Francis simul cum regibus,
Cum ceteris rebellibus
Fit Carolo contrarius.

   Hic Carolus cum fratribus
Bellum gerebat sepius,
Nec preualebat hostibus,
Tantis repulsus cladibus.

   Confidit unde impius,
Predas agit Nemenoius,
Instando Redonensibus,
Simulque Namnetensibus.

   Deinde Pictauensium
Trans Ligerim manentium
 Pagum petit Medalgicum
Glonnam locum pulcherrimum.

   Turmam uocat monachicam,
Multamque dat pecuniam,
Iubet mox suam statuam
Effigiari splendidam,

   Quam ponerent pinnaculo
Ad orientem patulo,
Signum quod esset, Carolum
Se non timere dominum.

   Illi statim regi suo
Hec pertulerunt Carolo,
Qui audiens superbiam,
 Miratus est audaciam.

   Tunc iussit ut pecuniam
Totam sibi disponerent,
Illius albo lapide
Sculpta risus imagine,

   Quam ponerent pinnaculi
Ad orientem patulo,
Signum foret quod impio
Se subiugandum Carolo.

   Iratus ille talibus,
Locum petit uelocius;
Predas iubet militibus:
Accendit ignem protinus.

   Flammas ubique Britones
Mox inferunt iras truces:
 Sanctus locus comburitur,
Tantum decus consumitur.

   Heu me! dolores patrie,
Heu me! honores glorie,
Quam nouit orbis pristine,
Heu me! fluunt nunc lacryme.

   Tunc excitatus celitus
Sanctus adest Florentius,
Respexit inflammantibus
Locum suum Britonibus.

   O quanta esset ultio!
Si non foret permissio.
Percussus est sed impius
Debilitatis pedibus.

   Precatur indulgentiam,
 Redire posset patriam:
Reuersus ad Britanniam
Nimiam dat pecuniam.

   Abbas erat Dido bonus,
Regi Carolo proximus,
Cui conuocatis fratribus
Regem adit quantocius.

   Exponit iras Britonum,
Magnum scelus crudelium.
Tunc rex dolens in pectore,
Querit uicem mox reddere.

   Hinc Andegauam protinus
Urbem petit tristissimus:
Dat abbatiam loculi
Sancti Ioannis dediti.

    Sed hoc parum uisum fuit,
Moxque alteram tradidit
Sancti Gundulfi nomine,
Que partibus est Francie.

   Magnis data muneribus
Circa locum fit sedulus,
Restituit felicius,
Decorat atque pulchrius.

   Gaudete cuncti cordibus,
Cantate magnis uocibus,
Sancte Florenti, quesumus,
Adesto nobis celitus.
   Amen.



uIII. uersus de Bella  que fuit acta Fontaneto.
[Lebeuf, Dissertation sur la bataille de Fontenay.]





MONITUM.

Cod. Reg. 4458 carmen exhibet de prelio Fonteniaco sub nomine Angelberti cuiusdam, qui ut oculatus testis loquitur. uersibus trochaicis constat, et puncta quedam primis uersibus superimposita canticum quoddam notis distinctum indicant uel oden. Carmen damus ut legitur in manuscripto codice qui seculo circiter decimo uidetur ascribendus. De prelio ad Fonteniacum uide narrationem Nithardi, Patrologie tomo CXuI.



   Aurora cum primo mane
Tetram noctem diuidens,
Sabbatum non illud fuit,
 Sed Saturni dolium:
De fraterna rupta pace.
Gaudet demon impius.

   Bella clamant hinc et inde,
Pugna grauis oritur:
Frater fratri mortem parat,
Nepoti auunculus,
Filius nec patri suo
Exhibet quod meruit.

   Cedes nulla peior fuit
Campo nec in Martio,
Facta est lex Christianorum
Sanguine proluui . . .
Unde manus infernorum
Gaudet gula Cerberi.

    Dextera prepotens Dei
Protexit Hlotharium;
uictor ille manu sua
Pugnauitque fortiter;
Ceteri, si sic pugnassent,
Mox foret concordia.

   Ecce olim uelut Iudas
Saluatorem tradidit,
Sic te, rex, tuique duces
Tradiderunt gladio;
Esto cautus ne frauderis
Agnus lupo preuio.

   Fontaneto font . . .  dicunt,
uillam quoque rustici,
In qua strages et ruine
 Francorum de sanguine:
Horrent campi, horrent silue,
Horrent ipsi paludes.

   Gramen illud ros et imber
Nec humectet pluuia,
In quo fortes ceciderunt
Prelio doctissimi;
Plangent illos qui fuerunt
Illo casu mortui.

   Hoc autem scelus peractum
Quod descripsi rhytmice,
Angelbertus ego uidi,
Pugnansque cum aliis
Solus de multis remans
Prima fontis acie.

    Ima uallis retrospexi
uerticemque iugeri
Ubi suos inimicos
Rex fortis Hlotharius
Expugnabat fugientes
Usque forum riuuli.

   Karoli de parte uero
Hludouici pariter
Albescebant campi uestes
Mortuorum lineas,
uelut solent in autumno
Albescere auibus.

   Laude pugna non est digna,
Nec canatur melode:
Oriens, Meridianus,
 Occidens uel Aquilo
Plangent illos qui fuerunt
Illic casu mortui.

   Maledicta dies illa,
Nec in anni circulis
Numeretur, sed radatur
Ab omni memoria;
Iubar solis illi desit,
Aurora crepusculo.

   Noxque illa nox amara
Noxque dura nimium,
In qua fortes ceciderunt
Prelio doctissimi,
Pater, mater, soror, frater,
Quos amici fleuerant.



IX. seu Rhythmus Teutonicus, Ludouico, Balbi filio, acclamatus, cum Nortmannos anno 883 uicisset, cum uersione Latina Ioannis Schilteri.
[Apud. Mabill. Annal. tom. III, append., p. 684.]
[1Kb]





[RHYTHMUS TEUTONICUS.]



    Einen kuning weiz ich,
Heisset herr Ludwig,
Der gerne Golt dienet,
Weil er ihms lohnet.

   Kind wart er uatterlos,
Deff warth ihme sehr boss.
Holoda'nan Truhtin.
Magaczogo warth her sin.

    Gab her ihme Dugidi,
Fronisc githigini,
Stuel hier in urankon.
So bruche her es lango.

   Das gedeild er thanne
Sar mit Karlomanne
Bruder sinemo,
Thia czala wanniano.

   Odas warth al geendist.
Koron wolda sin God iz,
Ob her arbeidi
So lang tholon mahti.

   Liess der heidine mann
Obar sie lidan,
 Thiot urancono
Mannon sin diono.

   Sume sar uerlorane,
Wurden sum erkorane.
Haranscara tholota
Ther er misselebeta.

   Ther ther thanne thiob was,
Ind er thanana ginas,
Nam sine uaston
Sidd warth her guotman.

   Sum was luginari,
Sum was skacari,
Sum falloses,
Ind er giburtha sih thes.

   Kuning was ehruirrit.
 Das richi al girrit,
Was ehrbolgan Krist,
Leid her thes ingaldiz.

   Thoh erbarmed es God,
Wiss er alla thia nod,
Hiess herr HLudwigan]
Tharot sar ritan.

   Hludwig kuning min
Hilph minan liutin,
Heigun sa Nordman
Harto biduuungan.

   Thanne sprach Hludwig.
Herro so duon hi,
Dot ni rette mir iz,
Al thas thu gibiudist.

    Tho nam her Godes urlub
Huob her gundfanon uf,
Reit her thara in urankon,
Ingagan Nortmannon.

   Gode thancodun
The sin beidodun.
Quad: Hin al fromin,
So lango beiden uuir thin.

   Thanno sprach luto
Hludwig der guoto:
Trostet hiu gesellion,
Mine notstallon,

   Hera santa mid God,
Doh mir selbo genod,
 Ob hiu rat thuti,
Thaz ih hier gefurti.

   Mih selbon ni sparoti,
Unz ih hiu ginerrti.
Nu uuil ih thas mir uolgon
Alle Godes holdon.

   Giskerit ist thiu hieruuist
So lango so uuil Krist.
uuil her unsa bina uuarth,
Thero habet giuuaht.

   So uuer so hier in ellian
Giduat Godes uuillian,
Quimit he gisund us,
Ih gilonon imos.

    Bilibit her thorinne.
Sinemo kunnie.
Tho nam her skild indi sper,
Ellianlicho reit her.

   uuold her uuarer rahchon
Sina uuidar sahchon,
Tho ni uuas iz buro lango
Fand her thia Northmannon.

   Gode lob! sageta
Her siht thes her gereda.
Tho kunig reit kuono.
Sang lioth frano.

   Ioh alle saman sungun
 Kyrieleison.
Sang uuas gesungen.
uuig uuas bigunnen.

   Bluot skein in uuangon
Spilodun der urankon.
Thar raht thegeno gelih,
Ni chein so so Hluduuig.

   Snel indi kuoni,
Thas uuas imo gekunni.
Suman thuruch sluog her,
Suman thurucl stach her.

   Her skancta cehanto
Sinan fianton
 Bitteres lides.
So uuehin hio thes libes.

   Gilobet si thiu Godes kraft,
Hludwig uuarth sighaft.
Sag allin heiligon thanc.
Sin warth ther Sigikamf.
   Odar abur HLudwig
Kuning uuar salig.
Garo so ser hio uuas
Swar so ses turft uuas.
Gihalde inan, Truhtin,
Bi sinam ergrehtin.





[RHYTHMUS TEUTONICUS.]



    Regem noui,
uocatur dominus Ludouicus,
Qui lubens Deo seruit,
Quippe qui eum premiis afficit.

   Minorennis orbabatur patre,
Id quod ipsi erat ualde noxium.
Suscepit ipsum Dominus,
Ductor fiebat ipsius.

    Dedit ei Heres,
Illustres comites,
Sedem hic in Francia.
Sic utatur illis diu!

   Hec diuisit postea
Cum Carolomanno
Fratre suo,
Portionibus fraude absque.

   Cum hoc esset omne finitum,
Axperiri uolebat ipsius Deus hoc
An is tribulationes
Aliquandiu tolerare posset.

   Permisit gentilium militem
Super eos duci:
Populum Francorum
 Militibus eorum seruire.

   Alii statim defecerunt,
Fuerunt alii tentati ;
Contumelias patiebatur
Quicunque secus uiueret.

   Is qui tum latrunculus fuerat,
Atque hinc  inualuerat,
Occupauit eius  castra:
Ex quo factus is nobilis.

   Alius erat mendax ,
Alius erat sicarius,
Alius desertor,
Et quilibet extollebat se eo 

   Rex erat attonitus.
 Regnum totum perplexum.
Erat iratus Christus,
Permisit hanc tyrannidem.

   At misertus est Deus:
Cognouerat omnem hanc calamitatem.
Iussit Dominum HLudouicum
Eo illico proficisci.

   HLudouice, Rex mi
Iuua meum populum,
Eum Nortmanni
Dure presserunt.

   Tunc dixit Ludouicus:
Domine, sic faciam,
Mors ne prohibeat mihi hoc
Omne quod tu mandas.

    Tunc cepit is Dei ueniam,
Sustulit uexillum classicum,
Expeditionem fecit in Franciam
Aduersus Nortmannos:

   Deo gratias agens,
Hunc exspectans,
Dixit: Agedum Domine,
Tam diu exspectamus Te.

   Postea elocutus clare
Ludouicus ille illustris:
Bono estote animo, commilitones,
Constabularii mei.

   Huc misit me Deus,
Qui et mihi ipse gratiosus sit!
 Ut uos consilium detis,
Ut ego exercitum educam.

   Mihi ipsi non parcam,
Donec ego uos liberem.
Nunc uolo ut me sequantur
Omnes Dei fideles.

   Data est hec uita
Tam diu quam uult Christu
Quia is nostra ossa seruat,
Eorum habet custodiam.

   Quicunque hic in alacritate
Facit Dei uoluntatem,
Egreditur is integer ;
Ego premio afficiam ipsum.

    Si quis morietur hic 
Eius familie .
Tunc arripuit scutum et lanceam,
Festinanter equitans.

   uolebat is uere uindictam sumere
De suis aduersariis.
Tunc nec erat interuallum longum,
Inueniebat Nortmannos.

   Deo sit laus! dicebat,
uidens id quod desiderabat.
Rex currit audacter
Precinit canticum publicum .

   Atque omnes coniunctim cantabant
 Kyrie eleison.
Canticum erat decantatum;
Prelium ceptum.

   Sanguis apparuit in genis
Exultantium Francorum.
Hic uindictam sumpsit miles pariter,
Nemo sic ut Ludouicus.

   Alacer et audax,
Hoc erat ipsi congenitum.
Alium percussit.
Alium perfodit.

   Propinauit subinde
Suis hostibus
 Amarum potum.
Sic cesserunt hic de uita,

   Benedicta sit Dei uirtus!
Ludouicus factus uictor.
Dic omnibus sanctis gratias.
Ipsius facta uictoriosa pugna.
   At uero Ludouicus
Rex fuit felix.
Promtus uti hic fuit,
Grauis quantum opus erat
Serua ipsum, Domine,
In sua Maiestate!



X. uersus asclepiadei, quibus finitur codex Gothicus uigilanus seu Albeldensis dictus  .
[Apud Florez, España Sagrada, tom. XXXIII, p. 471.]



I. [Figure: [Pem] 24Kb]


uirtus nempe Christi mici solacium uigilani prebens humillimo sepE
Incepta Canonis sacri huius libri ad calcem opera perduxi nauiteR
Globans en uiuida almorum florida patrum orientum clara conciliA
Ingentia dehinc nectens almifica regum ac presulum occidentaliuM
Lucet sicut luna sancta Ecclesia illustrata fulgens lumine DominI
Apostolorum claris ornata doctrinis sacris lota limphis rutilat ceu soL
Suscipit fulgidam sanamque doctrinam inlitarum fucis recipiens niciL
Aprauo dogmate rerum manantium manet luciflua sancto in operE
Radio exempli mundum inluminans uita purissima simul cum angeliS
Renitens elucet in celica sede quorum tandem prece perducamur ibI
Almifica sepe agmina cernentes sanctorum spirituum simulque martyruM
Concretaque una uirginum fulgida almorumque patrum turma lucifluA
Inlustri merito una cum opere turmis sidereis atque celicoliS
Nostrorum nomina libro uite scribta counemur ipsis in atria celI
uernantia pura atque florigera uiuorum fruentes cumulato fructu
Sarracinus Salbi ipseque uigila magistri obtimi adiuuati precE
Quorum digessimus clara nunc nomina scribtores gemini que tenet liber hiC
Unatim post illuc uniti iugiter ipsis conletemur angelorum cetU
Eoo instar turma cencies bina cenobii Albelda plurimum candidA
En sancti Martini una fraternitas cum sanctis ad celum peruolet pariteR
Ducatus quidem sancti Euangelii pergentes Dñi. uias ut adiiT
Ille qui pro nobis sustinuit probra cuius nos sequi nam decet uestigiA
Decies centena ac unum decies quarta era labens pernotaque abiD
Et notatum tempus Kalendarum Maii quintus uicesimus seu cursus lunE
Ranimiri fratre regnante Sancio rege ortodoxo scriptus est liber hiC
Una cum regina Urraca preclara sexto anno obitus regis GarseanI
Nunc omnes cernui legentes precamur nos ut exiguos apud sanctissimaM
Trinitatem simplam conmendetis una fruamur gloria cuncta in seculA



II [Figure: [Pem] 14Kb]


 O Dei uerbum Patris ore prodituM
Rutilant nutu cuius mundi macinA
Eternum tuum ut fruamur dulciteR
Xpte. oramus nobis iam adueniaT
Gaudium magnum scribentibus tibI
Enixe cuncti petimus ut munimeN
Nabum hic prestes tui almi MartinI
Iubar enitens semper in his atriiS
Tua et alma fulgeat hic gloriA
Et gloriosum adspiret uerum lumeN
Infestus hostis uictus sepe eat hinC
Nobis et almum tuum iuuamen adsiT
Immense Christe Filius Dei uiuI
Tegamur omnes tuis sub signaculiS
Inlata luce nobis tui luminiS
 Uirtus hunc locum summi Dei FiliI
Muniat semper et sanctorum atriuM
Floreat lucens sic lumine DnI
Ungenti alma uigens et per seculA
Nunc aula Dei claritate fulgeaT
Intersit nostris Christe animis splendoR
Sacre ac aule Martini episcopI
Quius precatu tua protecta manU
Uigeat alma turba hic monacoruM
Et gaudens sacris uirtutibus floreaT
Celibes facti tuo sancto SpiritU
Repleti bono tue ac clementiE
Inradiati fulgeamus iugiteR
Sacris sic semper actibus iustitiE
Tua ut alma coronemur gloriA
 Eterni regis tutamen domus heC
Ibi et cuncti tegamur suis signiS
Nos habitantes sacra in hac atriA
Gaudium nobis rex iehsu EmanueL
Enitens donet de almo et spiritu
Nostro sic regi Sancioni gloriA
Inclite Christe prebe et presidiuM
Tuo humili Ranimiro angelO
Imperti clemens ac iustitie lumeN
Possint ut frui tua semper gratiA
 Actus est liber Era labens enim hiC
Terterna ducta centena in calculO
Rite decies septem anni pariteR
Iuncti collectim seni sic in transitU
Solutum ubi reuolutum circuluM
Laus sit Patri honor atque gloriA
Unico Proli equali semper huiC
Manenti simul cum utrisque perpetiM
Ex equo almo Spiritui sanctoquE
Nunc et futura secula curres AMEN




uolume back matter






INDEX ALPHABETICUS FIDELISSIMUS IN ISIDORUM MERCATOREM. Reuocatur Lector ad numeros crassiores in textu positos. [1Kb]


 A

    Aaron primus chrismate unctus fuit, et super populum constitutus, 9. Aaron primus in lege nomine sacerdotali fuit insignitus, 15.
    Abbates qualiter uendere possunt, 97. Episcoporum potestati subsunt, 97. Abbas idem duobus monasteriis non potest presidere, 97. Abortiuum fetum procurantes, qualiter puniantur, 62.
    Absens damnari non debet, 28, 155.
    Abstinentia post Pentecosten celebranda, 102. Abstinendum aliquando a licitis, 177.
    Acacii rescriptum ad Simplicium papam, 131.
    Acacii damnatio facta per Felicem papam, 132.
    Acacius communionem suam alterius miscuit errori, 136.
    Accusanti et accusato quando auferenda sit communio, 78. Accusantium uita debet esse probabilis, 158. Accusatus non ante supplicio addicendus qui fuerit conuictus, 119. Accusatio Christianorum per quos fieri possit, 48. Accusatores qui esse non possunt, 17. Accusatores sacerdotum quales esse debeant, 15, 23. Accusantis fides imprimis spectanda, 154. Accusator clerici si defecerit, excommunicetur, 140. Accusator et iudex idem esse non potest, 162. Accusantium mores debent imprimis explorari, 158. Accusandi uia temperanda est, 94. Accusationes clericorum qualiter fieri debent et iudicia terminari, 27. Accusatio episcoporum per quos fieri debeat, 40, 51. Accusare qui possunt et qui non, 86.
    Acolythus qualiter sit ordinandus, 82.
    Acta illicita predecessorum debent a successoribus resecari, 28.
    Ade transgressio causa fuit mortis naturalis, 86.
    Adolescens post penitentiam, si abstinere non potest, uxorem potest ducere, 220. Adolescens si post fidem lauacri mechetur, 100.
    Adulta etate recipiens sacramentum baptismi, si idololatrarit, 99.
    Adulteras uxores habentes, persuadendi sunt, ne alias accipiant uxores, 89.
    Adultere uxores cur a maritis separantur, et non e contrario, 173.
    Adultere maritus non est ad clerum prouehendus, 142.
    Adultere, mariti alienum thorum uiolantis pena, 144.
    Adulterium septenni penitentia eluitur, 62.
    Adunctus Christi probatio, 26.
    Aegrotantes sue fidei prestantes argumentum baptizentur, 79.
    Aetas omnis ab adolescentia prona est ad malum, 114.
    Afflictis succurrendum est, 37.
     Africani concilii epistola ad Celestinum papam, 85. Africane Ecclesie concilium per singulos annos debet celebrari, 78. Africanorum episcoporum rescriptum ad Siricium papam, 169. Africane Ecclesie ab Ecclesia Carthaginensi normam suscipiunt, 78.
    Agitatores a communicatione debent abstinere, 88.
    Alea ludentis pena, 401.
    Alexandria secundam habet ecclesie sedem, 17.
    Alexandrie et Antiochie sedium precellentia, 59. Alexandrine et Antiochene sedium dignitas, 85.
    Alienande non sunt res ecclesiastice, 61.
    Alienatio rerum ecclesiasticarum nemini est permissa, 96. Alienatio omnis rerum ecclesiasticarum inhibetur episcopo, 82. Alienatio quarumdem rerum ad Ecclesiam Romanam pertinentium potest fieri, 247.
    Alleluia tempore quadragesime non debet cantari, 113.
    Altaria benedictione sacerdotali sacranda sunt, 95. Altaris ministri tantum circa altare debent insistere, 68.
    Amentibus pietatis studia conferenda sunt, 93.
    Amicorum omnia commnnia. 12. Amicus huius seculi inimicus est Dei, 13.
    Anacleti pape decreta de oppressione episcoporum, 12. Anacleti epistola de patriarchis et primatibus, 16.
    Ananie et Saphire mors, 12.
    Anastasii diaconi uerba de Africanorum lapsu, 231. Anastasii pape decreta, 169. Anastasii pape epistola ad Anastasium Augustum, 244.
    Anatolii carpitur ambitio, 197.
    Ancille uel liberte a clericorum secretario submote sint, 95.
    Angeli, quibus Deus non pepercit, exemplum sunt impiorum, 25.
    Angelorum episcopis nichil est iuris in episcopos Galliarum, 279.
    Anima Christi ad inferos descendente, caro Christi uere in sepulcro requieuit, 222. Anima non est de substantia Dei, 221. Animas uel angelos credens esse ex substantia Dei est hereticus, 138. Anime nostre, antequam corporibus inserentur, non fuerunt in celo, 221. Animas putans signis ob noxias, est hereticus, 138. Animas suos habere presules, et corpora suos diuersos conditores, uanum est dicere, 222. Animas putans in celo prius peccasse, est hereticus, 138.
    Animaduersio in paladium calumniatorem, 91.
    Annuntiationis beate Marie festum quando celebretur, 128.
    Antiochia tertiam Ecclesie sedem sortitur, 17.
     Apocalypsis liber inter libros diuinos est annumerandus, 113.
    Apocryphe scripture numerantur, 244.
    Apostolica sedes nunquam passa est rugam, 265.
    Apostatantes post religionis professionem, qua sint penitentia digni, 97. Apostatantibus usque ad finem uite neganda est communio. 89. Apostata reuertens in gremium Ecclesie recipiendus est, 100.
    Apostolorum corpora leuantur, 37.
    Appellare potest episcopus ad Romanam sedem aut metropolitanam, 154.
    Appellationis remedium nulli denegandum est, 36. Appellationes ad metropolitanos deuoluuntur, 66. Appellationes omnes ad Ecclesiam Romanam deferri possunt, ab ea autem nemo appellat, 239. Appellationes in causis ecclesiasticis ad papam deuoluende sunt, 42. Appellationum iudices, appellantes recipiant, 154.
    Aqua sale conspersa benedicendus est populus, 21.
    Arboris uetite fructum rapit, qui sepius definita reuocat in dubium, 107. Arboribus more gentilium non licet cingere domos, 144.
    Arcenocoitis nunquam danda communio, 101.
    Archidiaconi officium in celebrandis conciliis generalibus, 1. Archidiaconatus officium impotenti adimplere dandus est collega, 95.
    Arelatensis episcopi arbitrio congreganda est synodus, 90.
    Ariani fideles opprimunt, 159. Ariani utrum sint rebaptizandi, 89. Ariani sacerdotes donum Spiritus non potuerunt immittere, 175. Ariani in Aegypto exemplaria Niceni concilii incenderunt, 150.
    Arma proiicientes in pace, a communione abstineant, 88.
    Assertio concilii Ephesini, 71.
    Augures et pantomimi artibus suis renuntiantes possunt ad fidem recipi, 100.
    Auguria et cetera id genus deliramenta omnino uitanda sunt, 292. Auguriis et diuinationibus uacans excommunicetur, 96.
    Augustini Cantuariensis archiepiscopi questiones, 278.
    Augustini commendatio, 184.
    Aulici et principum assecle raro debent ordinari, 172.
    Aurelii Carthaginensis episcopi de damnatione Pelagii et Celestini epistola, 223. Aurelio episcopo Carthaginensi ab omnibus episcopis datur facultas reliquis locis constituendi episcopos, 80.
    Auaritia omnium malorum radix sacerdotum mentes inuasit, 114.

B
    Balsamum quod pro baptismo benedicitur, non debet uendi, 141.
    Baptisma ab hereticis non est suscipiendum, 3. Baptismus non omnia soluit, 177. Baptismatis trina immersio signatur in epistola Gregorii pape ad Leandrum episcopum, 274.
    Baptizatus in egritudine non debet ad sacerdotium promoueri, 62. Baptismus an sit iterandus, 176. Baptismus in nomine trium personarum debet fieri, 267. Baptismus aque ad quid conferat, 12. Baptismum suscepturi qualiter se debeant preparare, 83. Baptismus potest his conferri qui nesciunt se baptizatos, 216. Baptismi forma qualis esse debeat, 3. Baptismi non tollit efficaciam, malus minister, 287. Baptismi sui fidem ignorantes per manus impositionem sunt et suscipiendi, 220. Baptizari potest mulier si pregnans uelit, 143. Baptismus quibus diebus solebat conferri, 166. Baptismus non potest dirimere matrimonium, 176. Baptizandum non est passim, 233. Baptismum passim dare prohibet Leo papa, 213. Baptizandi onus habens si aliquo pergat, habeat secum chrisma, 93. Baptizandi mos Hispaniorum, 112. Baptismus debet his conferri quos non constat esse baptizatos, 220. Baptisterium presbyter non debet prius episcopo ingredi, 143. Baptizati uxores habentes an promoueri possint, 173. Baptizati extra ecclesiam aut rebaptizati, militie ecclesiastice non sunt ascribendi, 231. Baptizati a presbyteris imperitis et incongrue loquentibus non debent rebaptizari, 289. Baptismatis gratia non est sufficiens ad superandum diabolum, 284. Baptismus non debet esse uenalis, 140. Baptizati post baptismum chrismate liniri debent, 68. Baptismus qualiter est Iudeis conferendus, 128. Baptismi fauor omni studio circumspiciendus, 93. Baptizandos etatis prouecte prius fidei symbolum decet edoceri, 68. Baptismi trine mersionis formam non obseruantis pena, 3. Baptismi et confirmationis differentia, 55. Baptismi necessitas que illicita sunt reddit licita, 98. Baptizati non debent rebaptizari, 166. Baptismi modus unus debet obseruari in prouincia Braccarensi, 139. Baptismi sacramentum non est iterandum, 76.  Baptismus fit ad originalis macule deletionem, 87. Baptizari debent sine scrupulo, qui non probantur baptizati, 84. Baptismum recipiens adulta etate ubi idololatrauit, 99. Baptisini occasione non debet dari aliquod pretium, 100.
    Barbaris moribus aliquid indulgetur, alias negandum, 287.
    Basilice in potestate sunt episcopi cuius est territorium, 98. Non debent dedicari nisi sub nomine sanctorum uere approbatorum, 234. Basilice nouiter exstructe quo modo sint dedicande, 233. Basilica si ignoretur cuius sit dieceseos, 146. Basilice cum restaurantur, non indigent noua consecratione, 267. Basilice exstructe ad questum non sunt consecrande, 140. Basilice sunt episcopi in cuius territorio exstructe sunt, 114.
    Benedicendi sunt per episcopum quos diaconus attentauit baptizare, 101. Benedicere populo in ecclesia non licet presbytero, 96.
    Benedicti pape epistola ad Dauidem episcopum, quod Trinitas sit unitas in Deo, 270.
    Benedictio post orationem Dominicam debet fieri, 113. Benedictiones ab hereticis non sunt recipiende, 144.
    Beneficium ecclesie per principem collatum debet esse inuiolabile, 119. Beneficiorum pinguedo non debet quem incitare ut promoueatur, 245.
    Benignitas seueritati preferenda, 211.
    Bestiis se immiscentium pena, 144.
    Bigamus non est ordinandus, 83.
    Bonifacii pape epistola ad honorium Augustum, 183. Bonifacii epistola ad Zacariam papam, 288.
    Bonifacius remittitur ab Urbe ad Germanos qui eos de fide instruat, 286.
    Bonitas nos commendat creatori, 14.
    Bononiani heretici sola cum manus impositione possunt recipi, 90.
    Bonus per se nemo nisi participationem sui donet qui solus est bonus, 184.

C
    Calendion et Ioannes Alexandrinus iniuste depositi, 240.
    Calix unicus in missarum solemniis offerendus est, 187.
    Calumniator in uno genere delicti repertus, ad cetera non admittatur, 86. A limine iudicii repellendus, 27.
    Canonice scripture sub nomine prophetarum non sunt accipiende, 222. Canonice tantum scripture legi debent in ecclesiis, 80. Canonici tantum libri sunt in ecclesiis legendi, 144.
    Canonum generalium condendorum exordium, 58. Canones penitentiales obseruandi sunt, 110. Canones in accusationibus leges sequuntur imperiales, 154. Canones apostolorum per Clementum papam prolati, 2.
    Capite dolente cetera membra languescunt, 34.
    Carere debet omni uitio qui in alterum dicere paratus est, 43.
    Carnium abstinens quasi eas exsecrans deponendus est, 143.
    Caro asserenda est uiuificatrix et propria uerbi, 71.
    Carolomannus Francorum rex fidei instaurator, 288.
    Carolus Francorum rex magnam Germanie partem a tenebris infidelitatis ad fidei lucem reuocauit, 288.
    Castitatis professe desertores ut preuaricatores puniendi, 93.
    Catechumenis tantum sal diebus paschalibus debet dari, 78. Catechumenis euangelium legi non debet in ecclesia, 93. Catechumenus qui per infinita tempora ecclesiam non adiit, ad baptismum potest recipi. Catechumeni quo tempore sint baptizandi, 102. Pro catechumenis sine baptismo defunctis non est psallendum, 139. Catechumeni informandi sunt, 93. Inter domesticas orationes possunt admitti, 93. Catechumenorum qui lapsi sunt penitentia, 62. Catechumena infra quod tempus possit baptizari, 99. Catechumena conceptum adulterinum necans, 100.
    Catharis accedentibus ad Ecclesiam quid faciendum, 85.
    Cathedre episcopalis celsitudo quid signet, 32. Cathedram propriam nullus episcopus contemnat, 84.
    Catholicus filios hereticos offerens baptizandos non auditur, 103. Catholicus ad iudicem alterius secte prouocans excommunicetur, 83. Catholicorum dogma contra Pelagium, 223.
    Cause cognitio tractari debet antequam feratur sententia, 188. Cause proprie in propria terminentur prouincia, 87.
    Cellule noue monachorum, preter episcopi scientia, non possunt exstrui, 97.
    Cereus in uigilia Pasche benedicendus, 113. Cerei per diem non sunt in cemeteriis accendendi, 100.
    Chalcedonensis concilii, tractatus, 107, 108.
     Cham filius Ne exemplar eorum perditionis qui in patres peccant, 8.
    Charitas est omnium bonorum magistra, 51. Charitatis uinculum multitudinem superas, 158. Charitas ad inimicorum dilectionem extenditur, 51. Charitate prius est tentanda, quam strepitu forensi, 154.
    Chrisma episcopus omni tempore potest conficere, 143. Chrismatis consignatio hominem reddit perfectum Christianum, 42. Chrisma conficere solus potest episcopus, 105. Chrisma per singulos annos conficiendum, 35. Chrismatis confectionem, penitentium reconciliationem puellarum consecrationem non debent attentare sacerdotes, 77. Chrisma presbyteri benedicere, nec altarium possunt consecrare, 139.
    Christi doctrina ad discipulos, 10. Christus secundum deitatem unius est cum Patre nature, secundum carnem unius nobiscum nature, 27. Christus diuinas et humanas uoces locutus est, 70. Christus ueniens ignorantie ruinis scientiam ueritatis opposuit, 11. Christus secundum uarias formas passibilis et impassibilis, 200. Christus diues et pauper, 200. Christus a celesti sede descendens a paterna gloria non recessit, 189. Christus uerus Deus et homo est unione uerbi ad carnem, 70. Christus uenturus est iudicare uiuos et mortuos, 70. Christus uerus Deus et uerus homo passus est, 48. Christi damna hic, non prohibens, qualiter ab eo queret premia, 237. Christus uerus Deus est credendus, 71. Christi preclare uirtutes, 10. Christi opera non separatim uerbo, sed Christo sunt tribuenda, 71. Christus est caput Christianorum et sponsus Ecclesie, 18. Christus est uerus pontifex, et apostolus nostre confessionis, 70. Christus a Spiritu sancto glorificatus, aliena uirtute non usus est, 70. Christi naturarum due proprietates, 147. Christi seruorum suorum subiit iudicium, 250. Christus secundum solam carnem passus est, 148. Christi hominis negantem ueritatem necesse est multis erroribus implicari, 189.
    Christiani non merentur nomen, qui Christi negant incarnationem, 48. Christianos quoslibet turpe est spectaculis interesse secularibus, 79. Christianus pro fide afflictus a sacerdotibus est honorandus, 82. Christiani apostate qualiter debent recipi, 166. Christianus pro Christo omnia ferre debet, 52. Christianus in Christianum sanguinolentus non ordinetur, 104. Christiani publicas comessationes fugere debent, 68. Christianam legem preuaricantes sunt infames, 154. Christiani Iudeorum uitent conuiuia, 96. Christiane legis perfectio super alias, 11.
    Ciborum discrimen non debet facere Christianus, 27. Cibos aliquos iudicans immundos, est hereticus, 138. Cibum cum Iudeo non debet sumere Christianus, 100.
    Ciues ciuibus inuidere, pessimum, 43. Ciuium pena qui non sunt cum episcopis diebus solemnibus, 97.
    Clemens per modestiam cathedram pontificiam refugit, 3. Clementis pape episcola ad. Iacobum fratrem Domini, 3. Eiusdem ad eumdem, de Sacratis uestibus et uasis, 7.
    Clementia magis quam seueritate sunt emendandi subditi, 132.
    Clericatui non ligetur quid unico actu, 87.
    Clerici non debent esse institores uel famuli diuitum, 73. Clericus artificiolo preter offensam sue professionis uestimentum sibi debet parare, 82. Clerici ab humano sanguine, etiam hostili, debent temperare, 102. Clericus episcopi insidiator, curie seruituti mancipetur, 36. Clerico alieno non debet communicare episcopus, 105. Clerici bona ecclesie tenentes, conficere debent instrumenta precarie, 118. Clericus extra prouinciam non est in ius uocandus, 155. Clericus in duabus ecclesiis non debet ordinari, 73. Clericus scurrilis ab officio deponatur, 83. Clericus alieno nomine fenus non debet exercere, 213. Clericus ab episcopo excommunicatus, prouinciales consulat episcopos, 73. Clericis sine litteris episcopi commendatitiis ambulantibus nemo communicet, 96. Clericus episcoporum communi iudicio pro crimine damnatus, non debet a quoque defensari, 84. Clerici litigiosi testimonium difficile recipiatur, 83. Clericus ut comam nutrire non debet, ita nec barbam radere, 82. Clerici secularis militie non merentur honores, 73. Clericum alterius episcopi nemo debet ordinare uel retinere, 172. Clerici coram suo episcopo suas querelas debent experiri, 73. Clericorum, monachorum et puellarum Dei rebaptizatorum pena. 131. Clericos magos ab Ecclesia conuenit eliminari, 68.
    Clericus extraneus sine commendatitiis litteris episcopi sui nullibi debet ministrare, 73. Clericus turpi lucro uacans a clero deponatur, 90. Clerici qui se putant a suis episcopis lesos, qualiter suo iuri debeant consulere, 83 88. Clerici examen refugientes ecclesiasticum, debent in sua causa periclitari, 79. Clericus episcopi forum negligens, et secularem iudicem eligens, excommunicetur, 228. Clericus nullibi sedulo ecclesie inseruiens, non clericus reputetur,  104. Clericus quantumlibet eruditus, artificio debet uictum querere, 82. Clericus per nundinas cursitans, ab officio deponendus est, 82. Clerici coronam ferre debent, 115. Clerici penitentiam petentibus non est deneganda, 93. Clericus per plateas non debet esse uagus, 82. Clericus cum extraneis mulieribus non debet habitare, 82. Clericus ex uestimentorum splendore commendationem querere non debet, 82. Clericus seruum suum ad ecclesiam confugientem inde non extrahat, 103. Clericum alienum inuito proprio episcopo nemo debet suscipere, 212. Cleri sortem que persone possunt assequi, 113. Clerici ecclesiis inseruientes, condignam recipere debent mercedem, 96. Clerici non debent esse feneratores, 77. Clericos non oportet inire conuiuia ante horam tertiam, 144. Clericis nec monachis non liceat euagari sine litteris commendatitiis, 96. Clerici quocunque temporis lapsu rem ecclesiasticam propriam facere non possunt, 97. Clericorum contentiones ab episcopis sunt dirimende, 171. Clericus ubi accusare, et accusari potest, 96. Clerici presertim monachi arcendi sunt, ne uagentur per ciuitates, 74. Clericorum qui diebus solemnibus a sua ecclesia absunt pena, 97. Clericus documenta iurium ecclesie interuertens omnia ecclesie dispendia refundat. 96.
    Clerici comam non nutriant, nec calceis utantur indecentibus, 95. Clerici in seditione arma sumentes ab officio deponantur, 115. Clerici ingenui ab omni indictione publica debent esse immunes, 115. Clerici turpibus lucris non debent implicari, 233. Clericus officium suum relinquens, excommunicetur, 95. Clericus  a communione arceatur, 95. Clerici uxorem ducentes sine consultu episcopi ab eo excommunicentur, 115. Clericorum et laicorum diuersa esse debent fora. 35. Clericus ecclesie deputatus, si officio interesse nolit, deponatur, 144. Clericis liberum uitam ingredi monasticam, 115. Clericum alterius episcopus non ordinet, nisi cum dimissoriis litteris, 139. Clericorum contemptus in presules qualiter puniatur, 2. Clerici, uel laici, non temere admittendi in accusationem episcoporum, 74. Clerici quibus interdicte sunt nuptie, nuptiarum conuiuiis, aut ubi lasciuitur, non intersint, 96. Clericus absque litteris dimissoriis sui episcopi non est recipiendus, 66. Clerici a laicis non sunt iudicandi, 154. Clericus ecclesie cui ab initio fuit deditus, debet semper restitui, 146. Clerici usurarii animaduersio, 99. Clericus extranee mulieris familiaritati non coniungatur, 95. Clericorum ieiunium quadragesimale, 23 Clericus mutuas aut solidum, aut speciem appreciatam recipiat ad concurrentiam solidi, 101. Clericus non debet esse negotiator, 101.
    Clericus uxorem adulteram scienter retinens tanquam patronus turpitudinis a communione pellatur, 100. Clerici factiosi aduersum suos superiores proprii gradus priuentur honore, 74. Clerici negotiis secularibus non debent se immiscere, 76. Clericus abstinens a carnibus, eas reputans immundas, deponatur, 61. Clericorum in mutuam cedem prorumpentium pena, 103. Clericus uiduam, aut secundam ducens coniugem, debet honore ecclesiastico nudari, 167. Clerici ad agapem uocati non debent partes tollere, 68. Clerici in ecclesia primitiua omnibus utebantur communiter, 31. Clerici ab opere sancto si absunt, episcopi puniantur arbitrio, 98. Clericus negligens ab officio debet amoueri, 82. Clericus qualiter ire debet ad comitatum, 88. Clericus qui alicuius cause fuit cognitor, non potest in eadem esse testis, 84. Clericus peregrinus qualiter est recipiendus, 2. Cleri sortem nacturus, etate adulta baptizatus multo tempore probandus est, 142. Clericis a diaconatu insolatio non liceat habere mulierem, 89, 106. Clericus ab episcopo depositus pro restitutione principum non debet auxilium implorare, 66. Clerici quorum delictis puniendis superiorum conniuent oculi, intra annum se purgent, 84. Clericus susurro  ab officio deponatur, 83. Clerici et litteras, et artificiosa debent edoceri, 82. Clericis uel monachis ad feminas non sit conuersatio, 101. Clericus absque prelati auctoritate non debet peregrinari, 68.
    Clericis ad uirgines, uel uiduas non debet esse singularis accessus, 79. Clericus cum hereticis nequaquam conuersetur, 83. Clericus alterius diecesis, preter episcopi consensum, non est ordinandus, 80. Clerici cauponas publicas, nisi peregrinantes, non debent ingredi, 79. Clerici preter necessitatem in aliena ciuitate non debent immorari, 79. Clerici preter matrem aut sororem mulieres secum habere non debent, 138. Clerici negotiandi causa non debent nundinas sectari, 99. Clericus conclericum ad seculare forum ne trahat, 100. Clerici cibo carnium non utentes, ab huiusmodi stulta religione cercendi sunt, 139. Clericum alienum nemo ordinet, 104, 79, 74. Clerici obligati alienis rationibus, non sunt ordinandi, 106. Clericus ordinatus contra canones, 103. Clericos  ex familia fisci ecclesie donatos, nullus audeat expetere, 109. Clericus in regiam maiestatem non debet conspirare, 128. Clericus fratribus inuidens non debet promoueri, 83. Clerici pro suis facinoribus a nemine debent foueri, 77. Clericorum accusatorum cause qualiter discutiantur, 78. Clericus sub ipsa tentatione officium non deserens est honore sublimandus, 82. Clerici ex turpi negotio uitam non debent queritare, 79. Clericus ultra mutui sortem nichil recipiat, 79. Clericus proditor degradetur, 83. Clerici ieiuniis ecclesie non obedientis, minuitur nomen, 83. Clericus inter-epulas cantans, est cohibendus, 83. Clericus ne per creaturas iuret, 83. Clericorum predefuncti episcopi bona diripientium pena, 103. Clericus monachum agens, et aliorum clericorum statui difformis, corrigatur, 102. Clericorum alterius diecesis episcopus non ordinet, 93. Clerici uagi et instabiles ab episcopis arcendi, 104. Clerici omnes, uel monachi sub sui sunt episcopi potestare, 73. Clericum quem proprius episcopus benigne imbuit, alius episcopus ne sibi uendicet, 106. Clerici cuiuscunque sint ordinis cauponas non debent ingredi, 68. Clericus non debet secum habere mulierem extraneam, 59. Clerici non debent esse magi, 97.
    Clero uel monachatui addicendi qualiter probari debeant, 106. Clero non ascribantur qui sunt ratiociniis uel tutelarum rationibus obnoxii, 77. Clero non ascribatur facile ueniens ab heresi, 100.
    Celestini pape epistola ad episcopos Gallie, 184, 185.
    Cemeteria hereticorum uel basilicas non debent ingredi fideles, 67.
    Cepiscopi nomine qui censendi sunt, 163. Cepiscoporum auctoritas, 66.
    Cogitationes praue confestim Christo sunt allilende et statim sacerdoti detegende, 6.
    Cognitio Dei dilectionem precedit, 7.
    Coma prolixa clericis est indecens, 144. Comam mulier non debet resecare 63.
    Comessationes et accubitus non debent fieri in ecclesia, 68.
    Commatrem spiritualem non oportet accipere uxorem, 263.
    Commentitium non potest diu celari, 156.
    Communicans a suo gradu cadat, 88.
    Communicare debent in oblatione episcopi et reliqui clerici, 2.
    Communicare non debemus cum his qui extra nos sunt, 36. Communicare debent seculares ter in anno, 95.
    Communicatorias litteras tradentes interrogandi si omnia recte gerantur, 100.
    Communionis gratia in extremis laboranti nemini est deneganda, 85. Communione proprie prouincie priuatus alteri prouincie per obreptionem.
    Concilii generalis celebrandi ordo, 1. Concilia generalia ab omnibus seruanda sunt, 77. Concilium qualiter debet solui, 1. Conciliorum acta debent uniformiter obseruari, 87. Concilium in silentio, non in tumultu fieri debet, 131. Concilium nemo debet deserere ante ipsius dissolutionem, 90. Concilii est aduresus hereticos principis implorare fauorem, 87. Conciliorum generalium definitioni non est reluctandum, 25. Concilia generalia preter Romani pontificis auctoritatem celebrari non debent, 154.
    Concilii Toletani sexti institutio, 118.
    Concilii Niceni commonitorium petitur in medium produci, 84. Concilii Niceni recitatio, 85.
    Concilii Niceni per episcopos Afros confirmatio, 85. Concilii Niceni relectio in concilio Carthaginensi sexto, 84. Concilii Niceni prefatio, 58. Concilii Niceni celebrandi causa, 58. Concilium Nicenum ex Greco in Latinum uersum est, 59. Concilii Miceni approbatio, 69.
    Concilium Ancyranum, 61.
    Concilium Neocesariense, 62.
    Concilium Gangrense, 62.
    Concilium Sardicense, 64.
    Concilium Antiochenum congregatur, 65.
    Concilium Laodicenum, 67.
    Concilium Constantinopolitanum, 69.
    Concilium Ephesinum, 69.
    Concilium Calcedonense celebratur, 71. Concilium Calcedonensis subscriptiones, 74.
    Concilium Carthaginense primum congregatur, 76 Concilii Carthaginensis secundi congregatio, 77. Concilii Carthaginensis secundi conclusio, 78. Concilium Carthaginense tertium capit exordium, 78. Concilium Carthaginense quartum incipit, 81. Concilium quintum Carthaginense incipit, 84. Concilium sextum Carthaginense incipit, 84. Concilii Carthaginensis septimi celebratio, 86.
    Concilii Mileuitani consessus, 87.
    Concilium Arelatense primum celebratur, 88. Concilium  Arelatense secundum, 89. Concilium Arelatense tertium, 90.
    Concilium ualentinum, 90.
    Concilium Taurinate, 91.
    Concilium Rhegiense, 91.
    Concilium Auraicense, 93.
    Concilii ualensis celebratio, 94.
    Concilii Agathensis celebratio, 95.
    Concilii Agathensis conclusio, 97.
    Concilium Aurelianense incipit, 97.
    Concilii Elibertini celebratio, 99.
    Concilii Cesaraugustani celebratio, 102.
    Concilium Tarraconense, 101.
    Concilii Gerundensis celebratio, 101.
    Concilii Herdendis celebratio, 102.
    Concilii ualentini celebratio, 103.
    Concilii Toletani primi celebratio, 104. Concilii primi Toletani conclusio, 105. Concilii Toletani secundi institutio, 105. Concilii Toletani tertii institutio, 106. Concilii Toletani quarti institutio, 112. Concilii Toletani quinti celebratio, 117. Concilii Toletani quinti conclusio, 117. Concilii Toletani sexti conclusio, 120. Concilii Toletani septimi institutio de pena transfugarum, 120. Concilii Toletani octaui edictum nomine principis, 125. Concilii Toletani octaui institutio, 121. Concilii Toletani noni celebratio, 127. Concilii Toletani decimi institutio, 128. Concilii Toletani undecimi institutio, 130. Concilii Toletani undecimi conclusio, 133. Concilium Toletanum duodecimum instituitur, 133. Concilii Toletani duodecimi subscriptio, 134. Concilii Toletani duodecimi conclusio, 137. Concilii Toletani decimi tertii institutio, 137. Concilii Toletani decimi tertii conclusio, 138. Concilii Braccarensis celebratio, folio 138. Concilii Braccarensis primi conclusio, 139. Concilii Braccarensis secundi institutio, 140. Concilium Braccarense tertium, 144. Concilii primi Spalensis ordinatio, 146. Concilii secundi Spalensis celebratio, 146.
    Concilium prouinciale Kalendis Nouembris annuatim celebrandum, 137. Concilium prouinciale quando debeat celebrari, 66, 74, 212, 133, 142. Concilium per Hispanias semel in anno iubetur celebrari, 110.
    Concordia parit uictoriam, discordia ruinam, 28. Concordia ad portum quietis euehit, 4.
    Conferta non debent esse in conuiuiis, 143.
    Confessionis forma a Nouatianis ad fidem reuertentium, 60. Confessio cleri et primorum Gothice gentis ad fidem conuerse, 108.
    Confesso de se super alieno crimine non creditur, 154.
    Confessorias litteras afferentes puniantur, 99.
    Confirmatio decreti Symmachi, 248.
    Coniugatus non potest esse sacerdos, 89. Coniugati lapsi semel in adulterium pena, 100.
    Coniugium damnans sit anathema, 138.
    Connubia non sunt miscenda cum hereticis, 97.
    Consanguinei in quinto gradu matrimonium contrahere possunt, 287. Consanguineam non licet uxorem accipere, 98.
    Conscientia bona non est, que est malorum confusione permista, 243.
    Consecrata Deo loca non debent in habitacula profana redigi, 145. Consecrari debent ecclesie quarum ignoratur consecratio 264.
    Consecratio altaris ad episcopum pertinet, 147. Consecratio basilice fieri non debet nisi prius sit dotata, 140.
    Consignare infantes solus potest episcopus, 170. Consignari an debeant arrepti a demonio, 171.
    Consignatio nullo pretio comparetur, 233.
    Consobrinam nemini licet uxorem accipere, 283.
    Conspirans in principem, aut conspirantium consors, reus est eterni iudicii, 119.
    Conspirantium in suos principes detestatio, 116.
    Conspiratio fieri non debet in episcopos, 30. Conspirationis crimen etiam apud gentiles est odiosum, 30.
    Constantinopolis post Romanam sedem primatus obtinet honorem, 69.
    Constantinus, Romanorum imperator primus, fidem Christi patenter adeptus est, 56. Constantinus imperium suum ecclesiastice potestati supponit, 57. Constantinus collegium clericorum urbis Rome senatoria dignitate sublimat, 58. Constantinus decretum propria manu roboratum super corpus beati Petri collocat, 58.
    Consubstantialitatis uox ab Athanasio inuenta, 153.
    Consuetudo mala tanquam corruptela eradicanda, 64.
    Contentio cum episcopo non debet quemque ab Ecclesie communione arcere, 98. Contentiones uitande sunt, 245.
    Contumaces clerici ab episcopo corripiantur, 95. Contumaci tardius datur uenia, 103.
    Conuersi et in habitu penitentie uiuentes non debent ad cultus relabi luxuriam, 119.
    Conuiuari non decet in ecclesiis, 79.
     Corpora humana et anime non subiacent fatalibus astris, 222 Corporis humani plasmatio non est attribuenda diauolo, 138.
    Correctio sic est adhibenda ut salua semper sit dilectio, 211.
    Correctus uolens uideri errorem et erroris auctorem damnet, 242.
    Corruptores morum furibus sunt deteriores, 33.
    Crapulosi subdiaconi aut cantoris pena, 2.
    Creationem uniuerse carnis non attribuens, Deo est hereticus, 138.
    Crimen falsum obiecisse fratri conuictus, ad exitum uite a communione sit alienus, 90. Crimen lese maiestatis principi clementie reseruandum est, 117. Crimine mortali implicatus tempore ordinationis, ad ipsa ordinatione submouendus est, 91.
    Criminationes ab ipsis fieri debent auctoribus, 154.
    Criminator et falsus testis qualiter debeant puniri, 89. Criminatores contra doctorem recipi non debent, 29, 41.
    Criminosi pena qui se permisit ordinari diaconum, 101. Criminoso accusationis uia debet occludi, 77. Criminosi non debent ordinari, 142, 234.
    Crucis Domini inuentio, 54.
    Cubycularii pape debent esse clerici, 280.
    Cyrilli Alexandrini ad concilium Africanum rescripta, 84. Cyrillus recedentes ab heresi Nestoriana recipi, 69.

D
    Demonibus post lauacrum baptismi sacrificantes quali sint penitentia digni, 91.
    Damasi pape decreta, 161. Damasi pape epistola ad Paulinum Antiochenum, 161. Damasi pape epistola ad Hieronymum presbyterum, 161. Damasi rescriptum ad Stephanum Mauritanie archiepiscopum, 162.
    Dari non potest quod non habetur, 176.
    Decreta Anacleti pape, 12. Decreta Euaristi pape, 18. Decreta Alexandri pape, 20, Decreta Sixti pape, 22. Decreta Thelefori pape, 23. Decreta Iginii pape, 24. Decreta Pii pape, 25. Decreta Anitii pape, 26. Decreta Sotheris pape, 26. Decreta Eleutheri pape, 27. Decreta uictoris pape, 28. Decreta Zepherini pape, 28. Decreta Calixti pape, 29. Decreta Urbani pape, 31. Decreta Pontiani pape, 32. Decreta Anterii pape, 33. Decreta Fabiani pape, 34. Decreta Cornelii pape, 37. Decreta Lucii pape, 38. Decreta Stephani pape, 40. Decreta Sixti pape, 186, G 42. Decreta Dionisii pape, 43. Decreta Euticiani pape, 46. Decreta Gaii pape, 48. Decreta Marcellini, pape, 49. Decreta Marcelli pape, 50. Decreta Eusebii pape, 52. Decreta Melchiadis pape, 55. Decerptiones et decretis sancti Siluestri pape, 150. Decreta Marci pape, 150. Decreta Iulii pape, 151. Decreta Liberii pape, 155. Decreta Siritii pape, 166. Decreta Innocentii pape, 170. Decreta Zozimi pape, 182. Decreta Bonifacii pape, 183, 265. Decreta Celestini pape, 184. Decreta Hilarii pape, 228. Decreta Simplicii pape, 230. Decreta Felicis pape, 231, 263, 157. Decreta Gelasii, 232, 213. Decreta Anastasii pape, 244, 169. Decreta Symmachi pape, 245. Decreta Hormisde pape, 25. Decreta Ioannis pape, 262, 265. Decreta Siluerii pape, 266. Decreta uigilii pape, 267. Decreta Pelagii pape, 268. Decreta Benedicti pape, 270. Decreta Pelagii secundi pape, 270. Decreta Gregorii pape, 274. Decreta Gregori iminoris, 282.
    Decretum ex concilio ualentino, 129.
    Decretum pro Potamio episcopo, 129.
    Decretum in fauorem principis constitutum per singula concilia referendum, 117.
    Decretum testamentorium, 129.
    Defendi non debet quod non credi non licet, 197.
    Defunctorum piam uoluntatem exsequi retardentes excommunicentur, 95. Defunctorum corpora quomodo sunt inhumanda, 110. Defunctorum oblationes defraudans ab Ecclesia pellatur, 94.
    Deitas quomodo ad carnem unita intelligatur, 70.
    Delationis unde mors uel proscriptio sequatur, pena, 101.
    Depositus ob delictum post ordinationem nullum sperare debet restitutionis remedium, 284.
    Desponsata uiro puella non debet alteri in matrimonium dari, 166. Desponsate puelle, etiam corrupte, sponsis debent restitui, 61.
    Detractio in sacerdotes non est exercenda, 13 Detractiones obloquentium patienter terende sunt, 277.
    Deus est auctor omnium bonorum, 184. Deum contemnit qui eius negligit sacerdotes, 245. Deus Pater unicum Filium pro nobis passurum misit, 24. Deus homo, uerbum caro, humane beatitudinis est fides, 46. Deus est primus motor liberi arbitrii ad bonum, 184. Deus est omnium creator, 9. Deus corrigit ut obtemperantes ducat ad uitam, 6. Deus inuisibilis uisus est in cunabulis, 66. Deus  metitur animum, non tempus, 8. Dei auxilio quotidiano egemus, 178. Deus uite nostre est auctor, parentes ministri, 11. Deus maxime exoratur cum una gratiarum actio ei offertur, 224.
    Deuota si peccauerit, 105.
    Diabolum credens per se effectorem aliquorum animalium uel tonitruum, est hereticus, 138. Diabolus tanto callidius agit quanto quis est melior, 275. Diabolum negans a principio sui creaturam Dei bonam, est hereticus, 138. Diaboli opera destruuntur cum corda hominum ad Dei et proximi caritatem reuocantur, 186. Diabolus ab initio fuit bonus et est Dei opificium, 221. Diabolus pretextu pietatis imprudentibus illudit, 193.
    Diaconissa ordinari non debet ante 40 annos, 73. Diaconissam in coniugem nemo ducat, 283. Diaconisse non ordinande, 93.
    Diaconi non debent offerre, 89. Diaconi presbyteros debent reuereri, 90. Diaconus uel presbyter ad cellari secretum puellam non debet admittere, 89. Diaconi rei ad se non pertinenti non se debent immiscere, 233. Diaconus non est promouendus nisi castitatem profiteatur, 143. Diacones uxorati modo caste uiuerint, ordinari possunt sacerdotes, 104. Diaconus quando debeat alba indui, 82. Diaconi coniugati non promoueri debent ad sacerdotium, 93. Diaconus aut presbyter si crimen capitale commiserit qualiter puniatur, 98. Diaconorum septem per singulas urbes institutio, 34. Diaconus ante 25 annos non ordinetur, 95, 78. Diaconus episcopi et presbyteri se debet agnoscere ministrum, 82. Diacones urbani supra presbyteros nichil presumant, 89. Diaconus non potest panem date uel aquam benedicere, 68. Diaconus inter presbyteros non nisi interrogatus debet loqui, 82. Diaconi ad presbyterum debet esse reuerentia, 97. Diaconi in presbyteros non debent superbire, 114. Diaconi et presbyteri ad opere, debent abstinere coniugali, 220. Diacones qui immolauerunt, 61. Diaconus iubente presbytero sedere potest, 82. Diaconi protestantes non posse continere, an promoueri debeant ad sacerdotium, 61. Diaconus presente presbytero, si iubeatur, populo eucaristiam ministrare potest, 82. Diaconorum officium, qui oculi dicuntur episcopi, 4. Diaconus qualiter ordinetur, 81. Diaconos septem in unaquaque ciuitate determinat Euaristus, 18.
    Dies paschalis apud Aphros qualiter designetur, 80.
    Digamus ad clerum non potest promoueri, 91, 173. Digami ordinati non consecrent aut ministrent, 95.
    Dilectio Dei et proximi. Legis est consummatio, 5.
    Dimitte nobis debita nostra, qualibet iustus etiam ex persona propria uere dicit, 87.
    Diecesani presbyteri res ecclesiasticas non possunt alienare, 95.
    Discipuli Domini LXX Spiritum sanctum tradidisse non leguntur, 164.
    Discordia sedanda est, 267. Discordiam clericorum ad concordiam reuocet episcopus, 83.
    Diuinationum obseruatores qualiter puniantur, 62.
    Diuortio interueniente non potest cum altero contrahi matrimonium, 163. Diuortium nemini licet propria auctoritate facere, 96.
    Docibiles debent omnes esse, sed sacerdotes aliorum debent esse doctores, 5.
    Doctoris nomen nemo sibi uendicet, 102.
    Dolus in uerbo uitandus est, 31.
    Dominia rerum per meum et tuum inquietantur, 12.
    Dominicis diebus non est ieiunandum, 102. Dominicis diebus missarum solemniis clerici debent interesse, 144. Dominicis diebus non sunt exercenda fora, 101. Dominico die audienda est missa, 96. Dominico die ieiunans non est habendus catholicus, 83.
    Domum eius qui abstinetur nullus debet ingredi, 105. Domus Dei nulli debet esse contemptibilis, 63.
    Duodecim signa putans esse per corpus distributa hereticus est, 138.

E
    Ebredunensis Ecclesie iuuande consilium, 92.
    Ebredunensis Ecclesie benignitas erga Armentarium inuasorem, 92.
    Ebrietas uitiorum nutrix a clericis fugienda, 96.
    Ebriosi, aut aleatores episcopi, et presbyteri esse non debent, 2, cap. 42.
    Ebriosi corpore et animo sunt mortui, 6.
    Ecclesia quibus non communicauit uiuis, non communicat mortuis, 220. Ecclesia magne naui similis est, 13. Ecclesiastica decreta negligentis pena est ignis, 7. Ecclesie quibus in locis sint constituende, 8. Ecclesie apud nationes barbaras locate, qualiter reguntur, 69. Ecclesie redditus qualiter sint distribuendi, 230. Ecclesie predia non sunt alienanda, 245. Ecclesiastica sacramenta uno  more debent ministrari, 112. Ecclesia communis proprius est orandi locus, 68. Ecclesias persequentium pena, 254. Ecclesie res relictas occupantium pena, 256. Ecclesie Carthaginensis reconciliatio, 265. Ecclesie dos ab episcopo consecrate eius ordinationi subest, 110. Ecclesie quoscunque prouentus propria auctoritate rapiens anathema est, 63. Ecclesie proprie desertor penis subiacet canonicis, 234. Ecclesiam priuatam nemo debet congregare, 63. Ecclesiastica onera uiritim exercenda sunt, 101. Ecclesie uacandum est a. 16, calendarum Ianuarii usque ad epiphaniam, 102. Ecclesie non dedicande sunt, nisi sub nomine sancti approbati, 234. Ecclesia orat pro uniuersis, 185. Ecclesie bona: et ea que propria sunt sacerdotis diuidi debent, 127. Ecclesia catholica unica est, 275. Ecclesie res in tres partes diuiduntur, 139. Ecclesie inferiores ritui ecclesie metropolitane debent esse conformes, 132. Ecclesie immunitas non est a quoque uiolanda, 136. Ecclesia prescribit, et prescribitur spatio, XXX annorum, 114. Ecclesie bona auferens fur sacrilegus et homicida censetur, 39. Ecclesie presidentes ab ea recipere debent compendium mercedis, 114. Ecclesie immunitas cum ab eam reus confugit, 97. Ecclesia non debet in eos exercere seueritatem quibus princeps communicat, 135. Ecclesie Ariane ad fidem conuerse subsuut episcopo territorii, 109. Ecclesiam intrantes, et non communicantur, 105. Ecclesie bona inter episcopum et clerum diuidenda sunt, ex equo, 98.
    Ecclesie res si utilitatem eius non grauent possunt alienari, 109. Ecclesiam alterius nemo inuadat uel clericum ordinet, 91. Ecclesie cedere licet unam parochiarum suarum, 92. Ecclesia non permittat extrahi qui ad eam confugerit, 93. Ecclesia pro immunitate quam prestat non debet damnificari, 93. Ecclesiarum dedicationes ad episcopos territorii pertinent, 93. Ecclesiam propriam nullus clericus relinquat, 90. Ecclesiastica res quomodo possit alienari, 84. Ecclesie desertor monitus contemnens, ab officio deponatur, 143. Ecclesie alicuius intercessor cathedram ultra annum non potest retinere, 84. Ecclesie que per hostilitatem deciderunt, prisco statui debent reintegrari, 164. Ecclesiam propriam per contemptum reliquens in nulla recipiatur, 143. Ecclesie mundane mutationi non debet subiacere, 175. Ecclesia sponsa Christi neque rugam, neque scissuram admittit, 196. Ecclesie frustra resistitur hostibus externis, si domesticis inimicis non obuietur, 196, Ecclesie res in cuius sint potestate, 2. Ecclesiam potestate seculari obtinens deponendus est, 2. Ecclesiastico mucrone resecanda sunt mala, 39. Ecclesie cantus non recipiat uersiculos ab idiotis editos, 68. Ecclesie rector non est preficiendus sine episcopi auctoritate, 77. Ecclesia sponsa est Christi que nullo potest errore pollui, 27. Ecclesie bona potest episcopus dispensare egentibus, 142.
    Economi, rerum ecclesiasticorum non debent esse laici, 147. Economos assumere debent episcopi pro rebus ecclesie regendis, 115.
    Edictum regis Reccaredi de confirmatione concilii, 110.
    Edictum in Iudeos, 136.
    Electio summi pontificis qualiter est celebranda, 246.
    Electio metropolitani qualiter est celebranda, 212.
    Electus in episcopum debet in fratres menses ordinari, 74.
    Electio promouendorum ad clerum non debet a populo pendere, 141.
    Elemosyna de alienis non est facienda, 63.
    Energumeni, et reliqui erratico spiritu correpti non debent in Ecclesia ministrare, 100. Energumeni ad nullum ordinem clericatus promouendi sunt, 93. Energumeni post baptismum an commnnicent, 93. Energumenorum officium, 83.
    Ennodii prefatio, 249.
    Ennodii diaconi liber contra obrectatores synodi sub Symmacho papa Rome habite, ibidem.
    Ephesina synodus secunda reprobatur, 195.
    Epileptici et ceteri qui offenso sunt cerebro non debent ordinari, 133.
    Episcoporum ordinationes qualiter et a quibus sunt celebrande, 2, 15, 59, 79, 81, 85, 89, 93. Episcopus ordinare non debet preter metropolitani auctoritatem, 78, 168, 171, 229. Episcopi confirmatio ad metropolitanum pertinet, 59. Episcopus in alterius episcopi territorio nichil debet attentare, 66, 76, 78, 79. Episcopus cui in electione aliquid obiicitur, prius est purgandus quam ordinandus, 79. Episcopi diecesim uisitantes non debent esse onerosi, 121. Episcopus per singulos annos semel suam debent uisitare diecesim, 114, 101. Episcopi per suas dieceses uigilanter debent ecclesias uisitare, 140. Episcopus diecesim uisitans quid exigere potest, ibidem. Episcopus ecclesiam heredem non instituens, si quid alienauerit, reuocetur,  96. Episcopis  est obediendum, 10. Episcoporum unus est ordo, 17. Episcopus Economum debet habere qui res ecclesiasticas gubernet, 74. Episcopi sunt ecclesie columne, 42. Episcoporum inimicis non debent esse amici subditi, 17. Episcopus uel quicunque clericus magos consulens ab officio deponatur, 114. Episcopis inobedientes sunt infames, 6. Episcopus licet uiciosus non est a quouis arguendus 19. Episcoporum qualiter potest fieri mutatio, 33. Episcopos oportet omnium quibus prepositi sunt curam gerere, 11. Episcopi in plerisque magis tolerandi quam accusandi, 52. Episcopus debet assumi quem uita nota et probabilis commendat, 67. Episcopus, presbyter, aut diaconus a gradu suo iniuste deiectus qualiter restituitur, 114. Episcopi loco suam causam in causa appellationis fouentis nullus est preficiendus, 154. Episcopis incumbit pauperes, et oppressos defendere, 114. Episcopus clericum innocentem, aut ex leui causa excommunicans ad synodum uocetur, 95. Episcopi, presbyteri, diaconi ab uxoribus debent abstinere, 77. Episcopi peregrino celebrandi locus debet assignari, 89. Episcopus alterius sedem ambiens a propria cadere debet, 212. Episcopi ad synodum uocati debent comparere, 68. Episcopi non habentur quos nec clerus elegit, nec populus exquisiuit, nec metropolitanus consecrauit, 220. Episcoporum ad synodum conuocatio debet esse modesta, 212. Episcopo defuncto intestato mox a clericis omnium bonorum fiat inuentarium, 101. Episcopus uocatus ad concilium debet accedere, 142. Episcopi et clerici mulierum careant consortio, 143. Episcopus credite sibi ecclesie curam non agens excommunicetur, 142.
    Episcopus Geolebus seductor apud Gallias, 290. Episcopus nullis debet uexari excessibus, 282. Episcopatus non debet iure testamentario relinqui, 228. Episcopus preter necessitatem res ecclesie distrahens reus est furti, 142. Episcopi ut ceteris sunt eminentiores auctoritate, ita moribus et doctrina prestare debent, 132. Episcopus alterius uisitans ecclesiam non debet honore suo priuari, 82. Episcopus non rei familiari, sed orationi, et lectioni debet uacare, 82. Episcopus futurus qualis debeat esse, 229. Episcopus uel presbyter non baptizans in nomine Patris et Filii et Spiritus sancti, debet ab ecclesia deieci, 268. Episcopus sedens, presbyterum stare non premittat, 82. Episcopales sedes aliquando obtinuerunt laici in galliis, 288. Episcopus mutari potest urgente necessitate, 273. Episcopus mortuum episcopum humans quam habeat mercedem, 127. Episcopus non pompa supellectilis, sed uite meritis debet commendari, 82. Episcopus gentilium libros non debet curiose uersare, ibidem, Episcopus uiduarum et pupillorum gubernationi per archidiaconum debet prouidere, ibidem. Episcopus diecesim sibi denominatam obtineat, 61. Episcopus non debet esse executor testamentorum, 82. Episcopum ordinandum quali oportet esse ingenio, 81. Episcoporum concilii Toletani duodecim subscriptiones, 137. Episcopo a synodo uel presbytero ab episcopo deposito, aliquid sacri mysterii tentanti, nulla sit ei spes restitutionis, 65. Episcopus, presbyter, uel diaconus filiam deuotam maritum accipientem paterno non prosequantur affectu, 105. Episcopos dissidentes reconciliet synodus, 82. Episcopi personas debent secum habere que sint moribus integre, 114. Episcopi uel clerici qualiter filios debeant emancipare, 79. Episcopus unam de parochiis erigens in monasterium debet monachis prouidere, 109. Episcopi iudicio Dei reseruari sunt, 6. Episcopi propria libidine ecclesiam deserere non debent, 2. Episcopus non inuitatus in alterius episcopi prouinciam transire non debet, 64. Episcoporum cause coram iudicibus ecclesiasticis tractande sunt, 158. Episcopus nisi prouocatus pro rebus caducis non debet litigare, 82. Episcopali sede uacante, uigilet episcopus uicinior, ne seditio moueatur, 92. Episcopus deferendus est synodo qui excommunicato alterius communicat, 93. Episcopus clericum alterius uagum apud se retinens communione priuetur, 84. Episcopus de rebus propriis suo disponat arbitrio, 95. Episcopi non communicent cum illo cum quo proprius episcopus non communicat, 86. Episcopatus dignitas, presbyterii, uel diaconatus honor quomodo conferri debat laico, 90. Episcopus, uel presbyter ante 30 annos, diaconus ante 25, non debet ordinari, 90. Episcopi, presbyteri, uel diaconi non ordinentur nisi conuersis ad fidem his quibus cum uiuunt domestice, 79. Episcopi necessitate exigente, sed non passim constituendi sunt, 64. Episcoporum defunctorum bona non debent inuadi, 103. Episcopus depositus si appellauerit, non est aliquis eius loco substituendus, donec re finita, 64. Episcopus non debet res ecclesiasticas alienare, 95. Episcopi beneuolentie non potest obesse legis secularis prescriptio, 98. Episcopi non debent in clerum tyrannidem exercere, 110. Episcopi, presbyteri, et diaconi ab uxorio concubitu penitus debent abstinere, 109.  Episcopi pro summi pontificis electione uocati debent continuo uenire, 96.
    Episcopus spoliatus imprimis est restituendus, 166. Episcopis licet nonnunquam propriis rebus apud principes obseruare, 64. Episcoporum et clericorum irrite sunt donationes in homines non catholicos collate, 76. Episcopus a Metropolitano monitus uenire debet ad synodum, 101. Episcopus ordinatus consulere debet Metropolitanum, ut ob eo instruantur, 101. Episcopus restitutus uocatus ad iudicium uenire debet, 158. Episcopi a sua ciuitate diu non debent abesse, 65. Episcopus condemnatus appellare potest ad sedem Ro., 64. Episcopi pre ceteris munditia carnis enitere debent, 124. Episcopi, et omnes clerici sicut nomine, ita meritis debent esse commendabiles, 114. Episcopus non est dandus inuitis, 186. Episcopus suam docere debet ecclesiam sedulo, 19. Episcopus clericorum controuersias debet cognoscere, 36. Episcopus successorem non potest sibi substituere, 66, 142. Episcopus alterius episcopi clericum non debet ordinare, 65. Episcopos contristans, Christum contristare uidetur, 4. Episcopus ut preest ita et prodesse debet, ibidem. Episcopo uera docenti omnes debent obedire, 4. Episcopi quibus debeant moribus exornari, 15. Episcopo non communicantibus non debent communicare subditi, 4. Episcopus a sua diecesi in aliam commigrare non debet, 66. Episcopus consecratus mox plebem sibi commissam debet regere, 66. Ecclesie pastores pro merito plebis sepe deprauantur, 17. Episcopi tantum spiritum sanctum tradere possunt instar apostolorum, 164. Episcopus rerum ecclesiasticarum potestatem debet habere ad dispensandum pauperibus, 67. Episcopus in alterius episcopi ciuitate non debet diu immorari, 64. Episcopo decedente rerum ecclesie, et episcopi fieri debet prudens separatio, 66. Episcopus quilibet sua sit diecesi contentus, 69. Episcopi non inuitati in alia diecesi nichil debent attentare, ibidem. Episcopi sanguinis fauore indignis non debent conferre beneficia, 128. Episcopus rerum ecclesie non debet esse dilapidator, 2. Episcopi eiecti sunt imprimis restituendi, 29. Episcopi et sacerdotes domino sacrificantes soli esse non debent, 13. Episcopus per quos gradus peruenire debet ad episcopatum, 49. Episcopos qui possint accusare, 13. Episcopalis honor per ambitum a nemine debet obtineri, 246. Episcoporum et sacerdotum rebaptizatorum pena, 231. Episcopus uel clericus criminosus est deponendus, 2. Episcopus in sua prouincia debet conueniri, 154. Episcopus alterius parochianum non ordinet, 154. Episcopus uacans in uacantem ecclesiam non debet irruere, 65. Episcopi prouinciales absque Metropolitano nichil moliantur, 141. Episcopus die Dominico presertim ab ecclesia cui proximus est non debet abesse, 98. Episcopus solus non debet attentare ordinationem episcopi, 89. Episcopi ecclesias quas sue pretendunt esse iurisdictionis propria auctoritate non debent inuadere, 88. Episcopus satagat omnia loca que ad suam pertinent cathedram unitati ecclesie connectere, 88. Episcopi presbyteri, diaconi de ciuitate in ciuitatem non transferantur, 85. Episcopi  ad concilium debent accedere, 84. Episcopi sententia in clericum a cepiscopis examinanda est, 84. Episcopi, presbyteri, et diaconi ab uxoribus debent abstinere, 84. Episcopus fratrum calumniatores excommunicet, 83.
    Episcopis successores dat Deus, non homo, 230. Episcoporum et sacerdotum diuersa sunt munera et priuilegia, 217. Episcopi Galliarum aliquando bellatores exstiterunt, 288. Electio ministrantium altari non est populo credenda, 67. Episcopus clericum non suum absoluere non potest, 65. Episcopi, presbyteri, et diaconi mulierum, nisi forte consanguinearum, careant contubernio, 85. Episcopus bigamum scienter ordinans sede priuetur episcopali, 83. Episcopus publice penitentem ordinans scienter episcopatu priuetur, 83. Episcopus in ecclesia sublimior sedeat, in domo presbyterorum collegam se cognoscat, 82. Episcopus alterum episcopum non debet conculcare, 89. Episcopus decreta maturitate, et ex concilio suorum clericorum clericos debet ordinare, 82. Episcopus sine assessorum presentia causas non uentilet aut diffiniat, ibidem. Episcopi domus non procul esse debet ab ecclesia, ibidem. Episcoporum translationes non sunt permittende, 79. Episcopus si crimen impingat clerico, res deducatur ad synodum, 82. Episcopus qualiter debeat funerari, 104. Episcopus uel presbyter putans se iniuste excommunicatum ad maiores recurrat, 143. Episcoporum iniusta damnatio a synodo debet retractari, 82. Episcopi et presbyteri uno modo debent salutare populum, 139. Episcopus gregem suum a iudiciorum strepitibus debet arcere pro uirili, 82. Episcopus, aut presbyter orans cum heretico deponendus, 2. Episcopus non debet transferri spe pinguiori ductus, 82. Episcopus extra proprium territorium non debet ordinare, 2. Episcopus populum suum non pascens deponendus,  2. Epis opus preter consensum episcoporum prouincie non debet adire principem, 66. Episcopi et clerici negotiis secularibus non debent implicari, 2. Episcopus tempore sue ordinationis nichil habens quidquid acquirit, censetur ex bonis ecclesie quesitum, 80. Episcopus uel presbyter percussor qualiter puniendus, 2. Episcopo defuncto qualis sit substituendus, 212. Episcoporum uita non debet perturbari, 132. Episcopus rem ecclesiasticam, XXX annis prescribit, 73. Episcopis alicuius prouincie dissidentibus accercendus est alterius prouincie Metropolitanus, 66 Episcopus de laico non est assumendus, 186. Episcopus uel presbyter ante XXX annos debet ordinari, 95. Episcopo a sua ciuitate pulso humanitatis officium debet impendi, 65. Episcopi heredes non debent bona eiusdem absque auctoritate uendicare, 104. Episcopi et abbates modeste castigere debent suos subditos, 145. Episcopi grauati ad Romanam sedem appellent, 154. Episcoporum oppressioni occurrit anacletus, 12. Episcopo incumbit pauperes alere, 98. Episcopis, nec presbyteris liceat habere canes ad uenandum, 97. Episcopus nullus debet ordinari contempto Metropo, 183. Episcopi et alii clerici si mechati fuerint, 99. Episcopi diaconi et subdiaconi penitus ab uxoribus debent abstinere, 100. Episcopus  ad synodum ueniat, 82. Episcopos per principum curias euagari uilissimum, 64. Episcopi ultra marinam perigrinationem capessere non debent, nisi auctoritate a Metropolitano, 79. Episcopus alterius episcopi clericum ordinare, uel apud se retinere non debet sine litteris dimissoriis, 76. Episcopus aulice uanitatis sectator non est incommunionem recipiendus, 64. Episcopus rebus ecclesie uelut sue fidei commissis non tanquam propriis utatur, 82 Episcopus Constantinopolis non meretur dici maximus, 96. Episcopi reatus qualiter sit eluendus, 77.
    Epistola Clementis pape de communi uita ad discipulos Hierosolymis agentes, 12. Epistola Siritii pape, 168. Epistola Ioannis pape ad episcopos Italie, 262. Epistola Gregorii pape ad cunctos Christianos, 285. Epistola Innocentii ad Antiochenum episcopum de pace, 285. Epistola Innocentii ad Aurelium episcopum, 174. Epistola uigilii pape ad Euterum, 267. Epistola Felicis pape ad Benignum episcopum, 45. Epistola Liberii pape ut nullus temere suam relinquat ecclesiam, 160. Epistola Euaristi pape de regimine ecclesiarum, 18. Epistola Alexandri pape, 22. Epistola Euticiani pape ad episcopos Cilicie, 47. Epistola Fabiani pape ad episcopos Orientales, 35. Epistola Siritii pape ad Cumerum episcopum, 166. Epistola Clementis pape ad uniuersum populum Christianum, 9. Epistola Damasi pape ad episcopos Illiricos, 165. Epistola Anacleti pape de ordinationibus, 15. Epistola Formata qualiter fieri debeat, 74. Epistola Eusebii pape ad Aegyptios, 52. Epistola Cyrilli ad Nestorium hereticum, 69. Epistola Siritii pape de damnatione Iouiniani heretici, 167. Epistola Innocentii ad Florentium episcopum Tiburtinensem, 174. Epistola Zepherini pape ad Aegyptios, 29. Epistola Clementis pape ad suos discipulos malorum contagione sautiatos, 11. Epistola Siricii pape ad uniuersos orthodoxos, 168. Epistola episcoporum Aegypti ad Felicem papam, 157. Epistola Marcellini pape, 49. Epistola Alexandri pape de uitandis obtrectationibus, 22. Epistola Anastasii pape ad Nerianum, 170. Epistola familiaris quique episcoporum ad Innocentium papam, 180. Epistola Fabiani pape, 36. Epistola concilii Carthaginensis ad sanctum Innocentium papam, 177. Epistola Celestini pape ad episcopos Apulie, 186. Epistola Iulii pape ad Orientales episcopos deprimatu Petri, 151. Epistola orientalium episcoporum ad Iulium papam, 153. Epistola beati Clementis pape recipitur, 94. Epistola Cornelii pape ad Orientales episcopos, 38. Epistola Iustiani imperatoris ad Hormisdam papam, 261. Epistola concilii ualentini ad clerum et plebem foro Iuliensem, 91. Epistola concilii Mileuitani ad Innocentium papam, 179. Epistola uictoriis pape ad Afros, 28. Epistola Africani concilii ad Bonifacium papam, 85. Epistola Actici Constantinopolitani ad synodum Carthaginensem, 54. Epistola Cyrilli Alexandrini ad synodum Cartha., ibidem. Epistola Pii pape ad Italos, 25. Epistola Athanasii et Aegyptiorum ad Liberium papam, 155. Epistola Innocentii ad Martianum episcopum Naisitanum, 175. Epistola Innocentii ad episcopos Macedonie, 176. Epistola Siluerii pape ad uigilium papam, 297. Epistola Felicis pape ad Sabinam, 264. Epistola Pontiani pape de dilectione, 32. Epistola Innocentii pape ad Laurentium episcopum Symensem, 175. Epistola Sixti pape, 23, 42. Epistola Innocentii ad synudum Tolosanam, 77. Epistola Innocentii ad Atticum Bere episcopum, 175. Epistola Innocentii pape ad Alexandrum episcopum, ibidem. Epistola Eleutherii pape ad ecclesias Galliarum, 27. Epistola Stephani pape de accusationibus sacerdotum, 40. Epistola Symmachi pape ad Liberium patricium, 257. Epistola Eusebii pape  ad episcopum Tuscie, 54. Epistola Innocentii pape ad Bonifacium presbyterum, 174. Epistola Bonifacii pape ad episcopos Gallie, 183. Epistola Aegyptiorum pontificum ad Marcum papam, 150. Epistola Marcelli pape ad Maxentium tyrannum, 51. Epistola episcoporum Tarraconensium ad Hilarium papam, 229. Epistola Innocentii ad Aurelium episcopum, 174. Epistola Symmachi pape ad Laurentium episcopum Medionalensem, 257. Epistola Innocentii ad episcopum Constantinopolitanum, 174. Epistola Innocentii pape ad felicem Nucerianum episcopum, 173. Epistola Gregorii pape ad Bonifacium presbyterum, 285, 286. Epistola Iginii pape ad Athenienses, 125. Epistola Gregorii pape ad diuersos, 287. Epistola Innocentii pape ad Aurelium et Augustinum episcopos, 174. Epistola uitaliani pape ad diuersos, 283, 284. Epistola Innocentii pape Maximo, et Seuero episcopis, 173. Epistola Innocentii pape ad episcopos Apulie, ibidem. Epistola Gregorii pape ad Reccaredum regem Gothorum, 274. Epistola Pelagii pape ad episcopos qui Constantinopolim conuenerunt, 270, 272. Epistola Sotheris pape, 27. Epistola Felicis pape, 44. Epistola Damasi pape ad episcopos Italie, 166. Epistola Calixti pape ad Galliarum episcopos, 30. Epistola Stephani archipresulis Mauritanie ad Damasum papam, 161. Epistola Dionisii pape ad Seuerinum episcopum. 43. Epistola Innocentii ad Iulianum nobilem feminam, 174. Epistola Simplicii pape ad diuersos, 230. Epistola Leonis pape ad diuersos, 187, usque ad 229. Epistole per metropolitanos sunt dirigende pro conuocatione synodi, 101.
    Eringius rex concilium Toletanum XII, confirmat, 136.
    Eringii regis confirmatio per concilium, 135.
    Eringii regis compellatio ad concilium, 134.
    Erroris solent esse magistri, qui ueritatis non fuere discipuli, 188.
    Esce uitande, 290.
    Eucaristia non est ministranda corporibus defunctorum, 78. Eucaristie uiaticum quibus debeat tradi, 60. Eucaristie receptionis propriam uolentes obseruare disciplinam, reprimendi sunt, 65. Eucaristiam non consumens excommunicetur, 102. Eucaristiam acceptam non consumens tanquam sacrilegus habeatur, 105. Eucaristie admixtio simul consecranda est, 93. Eucaristia a ieiuniis tantum celebretur nisi forsan die cene Domini, 79. Eucaristia de corpore exeunti non est deneganda, 144.
    Eunuchus an possit promoueri, 2, cap. 21, 84, 89, 142.
    Eutychetis libri iubentur cremati, 75. Eutychianiste neminem debent ordinare, 75. Eutyches hereticus, 188. Eutychetis confutatio negantis in Christo duas naturas, 189. Eutyches promisit se abdicaturum heresim, 191. Eutyches unicam in Christo naturam credens anathematizatum, 202.
    Euangelii lectio cathecumenis et penitentibus facienda, 103. Euangelium cantandum est post apostoli lectionem, 113.
    Euaristi pape epistola de regimine ecclesiarum, 18.
    Excommunicatis non est communicandum, 144. Excommunicatus accusare non potest, 86. Excommunicatus debet ab officio cessare, 143. Excommunicatos nullus debet recipere, 30. Excommunicati munera non sunt recipienda, 100. Excommunicati a propriis episcopis ab aliis non debent recipi, 102. Excommunicato communicans excommunicationis fit particeps, 83. Excommunicati reconciliatio facienda ubi excommunicatio, 89. Excommunicatum unius episcopi alter episcopus non debet recipere, 89. Excommunicato communicare non licet, 139.
    Exemplaria Niceni concilii directa ad concilium Carthaginense, 84.
    Exorcista qualiter debet ordinari, 82.
    Exsecutoribus in iustis desideriis est obsecundandum, 87.
    Exsuperantii presbyteri calumnie castigatio, 91.
    Exsuperius Tolosanus laudatur, quod in dubio sedem consuluerit apostolicam, 172.

F
    Facinorosa uentilare est ipsa nobilitare, 253.
    Falsariorum clericorum pena, 97.
    Falsus testis secundum falci differentia puniendus es., 101.
    Familiaritate extranearum mulierum interdicendi sunt clerici, 103.
    Felicis pape ad diuersos epistole, 232.
    Felicis Sicilie episcopi ad sanctum Gregoriam papam, 281.
    Femine non debent altaribus ministrare, 234. Femina si ancillam occiderit, 99. Femine proprio nomine non debent litteras mittere, 101. Femine maritum adulterum relinquentis, et alteri se copulantis pena, 99. Femine, Deo sacrate sacra uasa non debent tangere, 27. Femine extranee cum clericis non debent habitare, 115. Femine quacum interdicta sunt consortia clericis ab episcopo auferantur, 115. Feminas Deo sacratas, uel sanguine propinquas non decet uxores ducere, 283. Feminarum tabernaculum  clerici non debent ingredi soli, 8. Feminis religiosis preficiciendus probetur, 83.
    Fenerator esse non debet episcopus, presbyter, nec diaconus, 42. Feneratores ministri a communione arceantur, 89.
    Fenus omne illicitum ministris altaris, 67. Fenus omne clericis interdictum est, 113.
    Feriari non licet cum Iudeis, 68.
    Fermenti mittendi modus, 171.
    Festis solemnibus saltationes et tripudia non debent fieri, 110.
    Fetum animatum necantium pena, 144.
    Fideiussor non debet esse clericus, 2, cap. 20.
    Fides est fundamentum tam presentis quam future uite, 5. Fidei arcana peccatorum sordibus inuolutis non sunt passim narranda, 11. Fidei regulam tenere principium est salutis, 260. Fidei assertio, quod Christus secundum solam humananitatem sit passus, 118. Fidem uolenti capessere necessaria, 9. Fides sancte Romane ecclesie rugam non admittit, 45. Fidei assertio concilii Braccarensis, 144. Fides concilii Toletani undecimi, 130. Fides cuilibet quam primum suggerenda est, 46. Fidei confessio sexti concilii Toletani, 118. Fides Christi in Iudea apparentis ad gentes translata est, 10. Fides, et infidelitas sunt duo principia sanitatis et morbi, 9. Fidei tranquillitas tenenda, ubi heresis procellas concitat, 229. Fidei puritas tunc maxime splendescit, cum ab ea tolluntur errorem sordes, 224. Fides concilii primi Toletani, 105. Fides euangelica in lapide angulari fundata disputationibus non potest esse mutabilis, 195. Fides Trinitatis, 168. Fidem uolentes accipere quanto tempore sunt probandi antequam baptizentur, 100. Fides patrum in concilio Toletano octauo considentium, 122. Fidem non excedit, quod uirgo peperit, 169. Fides Niceni concilii, 107, 138. Fidei Trinitatis probatio, 21. Fidem relinquere persuadentes qua pena plectantur, 61. Fides principi ab omnibus seruanda est, 117.
    Fiducia in Deum quidquid petit obtinet, 14.
    Filia episcopi Deo dicata si matrimonium contrahat, 143.
    Filii et Spiritu sancti fidem temerantes similes sunt Iudeis, 163. Filius ut Pater lucem habitat inaccessibilem, 18. Filius an sit patre minor, 131. Filius Patri est equalis, 265. Filius hominis de celo descendit, qualiter intelligitur, 189. Filium Dei ante incarnationem fuisse negans est hereticus, 138. Filius sicut et Pater uerus est Deus, 23.
    Filii ob Dei cultum parentes fideles non debent deserere, 63. Filii patrum sequaces in errore socii sunt in damnatione, 163. Filii pretextu religionis non sunt a parentibus deserendi, 63. Filii uel filie episcoporum non debent hereticis in matrimonium sociari, 79. Filius fidelis ab incredulis parentibus est separandus, 11.
    Finis commendatur non initium, 264.
    Flagella Dei neminem trahere debent in desperationem, 41.
    Flamines si munus idolis dederint, 99. Flamines si post baptismum idolis sacrificauerit 99.
    Flauiani episcopi rescriptum ad Leonem papam, 188. Flauiani reliquie ad ecclesiam Constantinopolitanam reuocantur, 201.
    Fornicatio graue est apud Deum crimen, 3.
    Fragmenta corporis Christi prudenter locanda sunt, 8. Fragmenta mense Domini non sunt danda excommunicatis, 7.
    Frater fratris thorum defuncti non ascendat, 98. Fratres duo singulas sorores possunt accipere coniuges, 278.
    Fuga prudens est laudabilis, 115.
    Fugiens ad hostes quali sit uindicta dignus, 119.
    Funerationi episcopi interesse negligentium pena, 49.
    Fur est qui non intrat in hostium per ouile, 165.
    Furti pena ex furantis persona examinanda est, 278.

G
    Galli non sunt in Galliis discutiendi, 94.
    Galli recusant pendere censum legato Romani pontificis, 290.
    Gelasii pape decreta de scripturis apocryphis, 243. Gelasii pape tomus de Anathematis uinculo, 234. Gelasii epistole ad diuersos, 237, 298, 241, 234.
    Genitalibus sectus an possit ad sacerdotium promoueri, 59.
    Gentiles quorum uita aliter honesta est, in infirmitate possunt baptizari, 100.
    Gentilium ritus Christiani non debent obseruare, 144.
    Germania tres sedes episcopales accipit, 288.
    Gloria Patri pro ratione temporis cantandum. 113. Gloria Patri mutatio, ibid.
    Gratia inuisibilis questu non debet uenundari, 132. Gratia Dei non est in uanum recipienda, 95. Gratia Dei  Christum non solum docet, sed etiam iuuat sequi quod debemus. ibid. Gratia Dei per Iesum remissionem peccatorum et auxilium prestat, 184. Gratia sola Dei miserentis hominem restituit innocentie, ibid.
    Gregorii epistola ad Theotistam patriciam de sedanda discordia, 276. Gregorii pape epistola ad Secundinum inclusum, 275. Gregorii pape ad Bonifacium epistola, 287. Gregorii pape epistola ad Augustinum, 278. Gregorii pape epistole et decreta, 274. Gregorius papa synodum Rome celebrat, 280. Gregorii pape rescriptum ad felicem Siculorum episcopum, 281.
    Gubernacula erga subiectos magno moderamine sunt temperanda, 275.

H
    Heredes defuncti episcopi bona hereditaria propria auctoritate non debent uindicare, 104.
    Hereditarium non debet reputare quod sola Dei benignitate confertur, 229.
    Hereseos dilutio afferentium filium minorem patre, 49. Heresibus condemnatis reuiuiscentibus ad prisca Patrum statuta recurrendum est, 184. Heresis facile pelleretur si rudes animos non turbarent negotia, que iam peremit antiquitas, 199. Heresis est sentina omnium sordium, 44.
    Hereticorum cetus non ecclesia, sed conciliabulum debet dici, 83. Hereticus ad fidem reuertens, non est reiiciendus, 99. Hereticorum se repugnantia eos non excusat, 226. Heretici nomen non est refricandum, 245. Hereticorum ad fidem reuertentium penitentia, 97. Hereticis in mortis discrimine positis penitentibus, non est deneganda manus impositio, 93. Herericorum dogmata nemo tueri debet, 205. Hereticis non licet miscere connubia nisi profiteantur se futuros catholicos, 68. Heretici nolentes impietatem abnegare, similes sunt Cain qui monitus a Domino, penitentiam a se repulit, 207. Hereticorum benedictiones non sunt recipiende, 68. Herteici solent infirmos, et ignorantes precipitare, 188. Hereticorum confutatio qui dicebant que filius patrem non uideat, 45. Heretici sunt qui unam et eamdem asserunt Patris et Filii et Spiritus sancti personam, 221. Heretici ad fidem reuertentes per manus impositionem suscipiantur, 52. Heretici et illusores nouissimis temporibus uenturi sunt, 14. Hereticorum confutatio dicentium unigenitum Dei Filium ante incarnationem non fuisse, 221. Hereticis non debet patere domus Dei, 62. Hereticorum confutatio fidei generat soliditatem, 198. Hereticorum scripta tutantes, pro hereticis sunt censendi, 139. Hereticorum confutatio duas in Christo post unionem naturas negantium, 147. Hereticis non sunt miscende nuptie, 62.
    Hebrei ad fidem conuersi non debent esse frequentes in Iudaismo permanentibus, 115.
    Herbarum collectiones superstitiosa religione carere debent, 144.
    Hermes reuelationem habet ab angelo de celebratione Pasche, 25.
    Hieronymi rescriptum ad Damasum papam, 161.
    Hieronymus postulat a Damaso, Gloria Patri poni in fine cuiuslibet psalmi, 161.
    Hierosolymitanorum et Antiochenorum clericorum supplicatio ad Iustinum imperatorem, 261.
    Hilarii pape epistole ad diuersos episcopos, 229.
    Hispaniarum episcopi quo tempore synodum celebrent, 112.
    Homicidarum penitentia, 62
    Homicide et falsi testes ab Ecclesie communione debent arceri, 96.
    Homicidii uoluntarii pena, 144.
    Homo assumptus non est adorandus uelut alter a uerbo, 71. Homo solus omnium animalium est rationis particeps, 9.
    Honor ob primatum deferendus est, 119.
    Honorii Augusti ordinatio super electionem summi pontificis, 183.
    Hore canonice quo ordine dicende sunt, 96.
    Hormisde pape epistola ad diuersos, 259.
    Hormisde pape decreta, 257.
    Hostis domesticus nequior extraneo, 20.
    Humana natura non est diaboli figmentum, sed Dei opificium, 221. Humane carnis ueritatem negantes in uerbo Dei ab incarnatione non possunt nomen sibi uindicare Christianum, 208.
    Humanitatis assumpte mysterii declaratio, 189.
    Humilis exaltatur et perit impius, 23. Humilior tanto quis esse debet, quanto est maior, 3.
    Hymni a sanctis uiris compositi sunt cantandi in ecclesia, 113. Hymnus trium puerorum per ecclesias Hispaniarum iubetur decantari, 113.

 I
    Idola confringens et ibi occisus non est habendus martyr, 100. Idola non sunt habenda domi, 100.
    Idolatitiis escis contaminati qualiter reconcilientur, 220.
    Idolis semel oblata non debent comedere, parte prima, 20. Idolis datum a nemine recipiendum, 100.
    Idololatrie omnis species fugienda, 136.
    Ignorantes ebrio sunt similes, 9.
    Ignorantia est origo totius mali et impedit libertatem humane mentis, 9. Ignorantia est tolerabilior quam ueritatis cognite conculcatio, 91. Ignorantia mitius punitur quam dolus, 167 Ignorantia intolerabilis que se putat aliquid scire, 9. Ignorantia in his qui presunt, est prorsus intolerabilis, 192. Ignorantia omnium errorum mater in sacerdotibus est intolerabilis, 114.
    Illicita non debent fieri, 230.
    Illitterati et corpore uitiati non sunt in clerum recipiendi, 234.
    Illusio carnis an a communione impediat, 280.
    Immolatitiis cibis pollutorum penitentia, 214.
    Imperatorum ualentiani et Martiani sanctio contra hereticos, 74.
    Imperialis potentia mensuram dispensationis religiose non mutat, 239.
    Impia sapere et sapientioribus non credere, nichil iniquius, 188.
    Incarnati uerbi ueritas, 215.
    Incarnationis ueritas, 206. Incarnationis Filii Dei declaratio, 46.
    Incerta iudicanda non sunt, 28, 154.
    Incestorum pena, 97.
    Incestu pollutorum pena. 103.
    Incestuosi a liminibus ecclesie sunt arcendi, 282.
    Incubatores plebis a sedibus suis sunt repellendi, 80.
    Inducie quales sint dande episcopis, 159.
    Infames qui dicantur, 40.
    Infantibus expositis compatiendum, 94.
    Inferiores maioribus cedere debent, 87.
    Infideli communicans non potest esse fidelis, 241. Infidelis fidelem non potest accusare, 35. Infidelium spes est tanquam lanugo que a uento tollitur, 35.
    Infirmi credere uolentes, in infirmitate benedicantur, 88.
    Ingratitudo ad uincula seruitutis reuocat libertum, 147.
    Inimicitias querit discedere uolens ab amico, 153.
    Innocens solus potest alios auctoritate docere, 43.
    Innocentii pape decreta, 170. Innocentii pape rescriptum ad concilium Carthaginense, 178. Innocentii pape epistola ad Exuperium episcopum Tholosanum, 179. Innocentii rescriptum de Pelagio heretico, 172. Innocentii pape epistola ad Aurelianum episcopum, 182. Innocentii pape epistola ad uictoricum Rothomageum episcopum, 171.
    Inobedientes superioribus similes sunt Lucifero, 6.
    Inobedientia labi fecit primum hominem, 9.
    Instrumenta conficiantur si quid negotii ecclesiastici contrahatur, 127.
    Intellectus laborare non debet ubi sensus dat experimentum, 205. Intellectus humanus per iniuriam noxias sibi contrahit opiniones, 11.
    Intelligentiam refugientis grauis erit ultio, 11.
    Ireneus a sede Barcinonensi deponitur, 229.
    Itinerarium Clementis pape, 5.

I
    Ieiunandum non est diebus Dominicis, 63. Nec est feria quinta que dicitur Cena Domini, 138. Ieiunandum non est mensibus Iulii et Augusti, 99. Ieiunare die natalis Domini, heresim sapit, 221. Ieiunans die Dominica habendus est hereticus, 83, 102, 143.
    Ieiunia Ecclesie non debent esse contemptibilia, 63. Ieiuniorum tempore confirmatio petentibus danda est, 83, Ieiunii Quatuor Temporum institutio, 29. Ieiunium soluere non licet feria, 5. Nouissime septimane Quadragesime, ieiunium fieri non debet die Dominica, 55. Ieiunium Sabbato non faciendum, 99. Ieiunium quadragesimale a Telephoro papa, 23.
    Ieiunus sacerdos debet celebrare, 141.
    Ioannes episcopus Lampensis commendature imperiali cubiculario, 283.
    Ioannis pape decreta, 262.
    Ioannis Constantinopolitani libellus fidei, 258.
    Iudei Christum uenturum acceperunt, 10. Iudei ad fidem uenientes, 96. Iudei fides debet esse libera, 115. Iude Christianas non babeant uxores, nec muneribus fungantur publicis, 110. Iudei ab omni officio publico sunt alieni, 116. Iudei post fidem susceptam preuaricati non  est admittendum testimonium, 115. Iudei seruos non possunt habere Christianos, 116. Iudeus nisi conuertatur, uxorem fidelem non potest retinere, 115. Iudeo patrocinans cupiditate excommunicetur, 115. Iudeorum azymis non est communicandum, 68. Iudeorum benedictiones super fructus non sunt permittende, 100. Iudeorum filii uel filie debent ab eorum separari consortio, 115. Iudeorum hereticorum filii fideles iure hereditario non debent fraudari, 115.
    Iudex ecclesiasticus in absentem non debet diffinire, 82. Iudices ecclesiastici causas legibus repugnantes non audiant, 158.
    Iudicium de aliis ferre non debemus sed benigne succurrere, 9, 244.
    Iulii purgatio contra Orientales, 165. Iurandum omnino non est propria libidine, 38.
    Iusti a Domino preseruantur, 47.
    Iustini imperatoris sacra ad Hormisdam papam, 258.
    Iustitia Dei imprimis est requirenda, 10. Iustitia a Deo est sicut peccatum a diabolo, 14.

K
    Kalendarum Ianuariarum superstitio apud Gallos, 292.

L
    Lac in sacrificio misse non est offerendum, 145.
    Laici qui promoueri uetentur, 173. Laicus qualiter est admittendus ad sacerdotium, 233. Laicus, quantumuis potens, nichil statuere potest in Romanum pontificem, 247. Laici qualiter ad sacerdotium sunt promouendi, 139. Laicus ne quid presumat in presentia clericorum, 83. Laicus post uxorem aliam cognoscens non est promouendus ad clerum, 102.
    Lanificia mulieres uanis superstitionibus non debet obseruare, 144. Lapsis per ignorantiam aut errore traductis est succurrendum, 195.
    Lector qualiter ordinatur, 82. Lector si uiduam accipiat, 143. Lectores in quo habitu debeant psallere, 139. Lectores puberes facti, aut ducant uxores, aut continentiam uoueant, 79. Lector fidelis si uiduam accipiat uxorem, 104. Lectores et psalmiste uti non debent orariis, 68. Lectores uel ostiarii sese adulteris miscuerint, 101.
    Legatione Christi funguntur episcopi, 244.
    Leges non ligant in necessitate, 88.
    Legis profectio ex caritate pendet, 52.
    Legislator an suis legibus subdatur, 252. Legislatoris intentio, 252.
    Leo orat Augustam ut Eutyches procul mittatur a Constantinopoli, ne sua familiaritate alios inquinet, 225.
    Leo imperator custos concilii Chalcedonensis, 227.
    Leonis pape epistole ad diuersos, 187 ad 229.
    Leprosis danda est communio, 287.
    Leuita factus cum uxore uiuens incontinenter deponatur, 93.
    Lex iusto non est posita, 219. Lex Dei humana libidine non est interpretanda, 12. Lex edita in concilio Toletano octauo, 226.
    Libelli formatio in causa criminali, 47. Libelli cuiusdam Didascolici aduersus Symmachum papam confutatio, 251. Libellos famosos edentes excommunicentur, 100. Liber missus ad Innocentium, 180. Liberalitas amatoris episcopi in Siluerium papam, 266. Liberum arbitrium non aufertur Dei munere, 185. Libero arbitrio uti ad bonum nemo potest, nisi per gratiam Dei, 184.
    Liberti debent illi ecclesie obsequia, a qua gratiam obtinuerunt libertatis, 128. Liberti Ecclesie sue conditionis professionem facere debent, 119. Liberti ecclesie patrocinii desertos in seruitutem relabuntur, 116.
    Liberti ecclesie intra ecclesiam debent alicui prestare obsequia, 119. Liberti si ad clerum promoueantur, 109. Liberti ecclesie patrocinio astricti ab ea debet protegi, 116. Liberti ecclesie de rebus quas ab ecclesia tenent nichil possunt alienare, 128. Liberti quorum patroni fuerunt seculares, 101. Liberti contra statum connubiale uxorem ducentes, 128. Liberti ecclesie ab illius patrocinio non possunt abdicari, 116.
    Libertos ecclesie non potest episcopus ab obsequiis absoluere, 116. Libertos a dominis suis factos defendat ecclesia, 96.
    Libri recepti ab ecclesia, 68. Libri canonici sunt in ecclesiis legendi, 144.
    Lingue difficilis est moderatio, 50. Litaniarum celebratio, 117. Litanie secunde celebrande sunt Kalendis Nouembris, 102.
    Lucretii episcopi compellatio ad fratres cepiscopos, 139.
    Lustrationibus paganicis utentium pena.

M
    Machinari non debemus in alium quod pati nolemus, 32.
     Magia clericis est interdicta, 143.
    Magistratus duum uiratum agens, ab ecclesia debet cohiberi, 100.
    Maior a minore iudicari non potest, 49.
    Maleficio alterum interficientis pena, 99. Mali iustos continuo affligunt, 29. Mali fugiendi quorum deplorata est emendatio, 40.
    Mancipia ecclesie episcopus distrahens, de proprio debet ecclesie damnum farcire, 146.
    Maniaci non sunt ad clerum recipiendi, 234.
    Manicheus et Marcion Christum quo ad carnem dicebant omnia gessisse simulatorie, 202. Manichei qualiter ad fidem recipiantur, 169.
    Manumissio facta per episcopum non debet ecclesie preiudicare, 146. Manumissi directe et simpliciter ad clerum possunt promoueri, 116. Manumissio seruorum ecclesie qualiter fieri debet, 116. Manumissus presbyter ordinatus patronam suam habeat heredem, 116. Manumittere aliquando licet episcopus, 116.
    Marcus papa exemplum fideliter exscriptum Niceni concilii misit ad episcopos Aegyptiorum, 150.
    Margarite sacrorum mysteriorum non sunt mittende ante porcos, 10.
    Maria Deum carnem factum genuit, 76.
    Mariani imperatoris et Patrum concilii Chalcedonensis consensus, 74.
    Maritus uel uxor uiuente consorte alteri non potest copulari, 88. Maritus si fuerit conscius mechie uxoris, 100.
    Martiani imperatoris edictum, 74. Martiani imperatoris uerba ad concilium Chalcedonensem consensus, 74. Martiani ad Palladium secunda sanctio, 75.
    Martini episcopi Braccarensis prefatio, 141.
    Martini pape epistola ad Amandum, 262.
    Martyres falsi non sunt uenerandi, 68.
    Martyrum dignitatem nemo debet infamare, 76. Martyrum causa patiendi fuit confessio uere diuinitatis et humanitatis in Christo, 193.
    Martyrum damnans uenerationem anathema, 63. Martyrum natalia non debet in quadragesima celebrari, 143.
    Massilie ciuitatis primatus, 91.
    Matrimonia libertorum quomodo facienda, 127. Matrimonia inter consanguineos ab episcopis sunt prohibenda, 30. Matrimonii fidem maculans concubinatu communione priuetur, 105. Matrimonium damnas Eutachius damnatur, 63. Matrimonium occasione religionis non est soluendum, 63. Matrimonium nulla religio dirimere potest, 278. Matrimonium attentantium cum duabus sororibus pena, 144. Matrimonium non duplicatur, si ancilla abiecta ducatur uxor, 220.
    Membra corporis non eumdem actum habent, 152.
    Mendaciorum duo sunt genera, 123.
    Mendacium non debet in ore uersari, 6.
    Mensa sacerdotum debet habere lectionem, 109.
    Menstruante mulieri misceri est execrabile, 12.
    Meretria ad fidem ueniens recipienda, 100.
    Metropolitani in causarum examine comprouincialis episcopos debet accersere, 24. Metropolitani duo non possunt esse in eadem prouincia, 73. Metropolitanus delinquens a quibus est arguendus, 26. Metropolitani officium in conciliis generalibus, 1. Metropolitanus superbum nomen summi sacerdotis non debet usurpare, 79. Metropolitanus non debet esse negligens circa hereticam prauitatem, 88. Metropolitanus uicine prouincie accersendus est, si discrepent episcopi, 142. Metropolitanus in qualibet prouincia constituendus est, 2. Metropolitanus in qualibet prouincia debet designari, 186. Metropolitani electio quomodo facienda, 169.
    Miles certamine probatur, 13.
    Militia nostra non debet esse carnalis, 14. Militie secularis post peccatorum remissionem cingulum accipiens non est ordinandus, 171.
    Ministeria sacra qui tangere debeant, 143. Ministeria non sunt portanda in campum, 144. Ministeriis diuine mense quales sint initiandi, 7. Ministeriorum regulas transgredientis pena, 144.
    Ministri altaris uanis spectaculis non debent interesse, 68.
    Minor in maiorem non debet insurgere, 76.
    Misericordia in pauperes penitentiam locupletat, 8. Misericordie Dei humana presumptio modum metiri non debet, 219.
    Missa dicenda nocte natiuitatis Domini, 23. Misse in prouincia Bracca sunt eodem ordine celebrande, 139. Missa quo tempore celebranda sit, 23.
    Misse preter necessitatem non debent celebrari nisi in locis consecratis, 263. Missa integra audienda die Dominico, 96. Misse mysterium ab uno inceptum ab alio potest profici, 120.
    Modus funerandi corpora defunctorum, 110.
     Mechanti sepius et presertim post conualescentiam deneganda est communio, 100. Mechans cum Iudea, qualiter sit puniendus, 101.
    Mechie uxoris maritus conscius qua pena punit, 100.
    Monacha in uxorem duci non debet, 283.
    Monachi clerici effecti debent in proposito monastico perseuerare, 172. Monachorum et monialium filios procreantium pena, 166.
    Monachum aut paterna deuotio aut propria professio facit, 115. Monachi ad sacros ordines possunt promoueri, 167. Monachi uagi, etiam uxorem ducentes, ad monasterium sunt reducendi, 115. Monachi episcopali imperio non sunt officio seruili mancipandi, 115. Monachum alterius monasterii alius non promoueat, uel apud se retineat, 84. Monachi moniales debent instruere familiaritate seclusa, 147. Monachi uel moniales personnas extraneas ad se non debent accersere, 76. Monacho orarium non licet habere in monasterio, 98. Monachus fratrum suorum cellulas non debet deserere, 98.
    Monasterium si episcopus exstruxerit, 127. Monasteria puellarum a monachorum monasteriis longius extruantur, 96. Monasterium nouum sine episcopi auctoritate fundari non potest. 97. Monasteriis oblata non debet sibi uindicare episcopus, 103. Monasterium ordinis sancti Benedicti fundatur in Galliis per Bonifacium pape legatum, 290.
    Monastica uita deserens qualiter est puniendus, 220. Monastice professionis preuaricator est arcendus, 118. Monasticis regulis imbutus ad munus clericale ueniens qualiter sit admittendus, 233.
    Morientibus accepta penitentia quomodo licet communicare, 93. Morientium in penitentia sine communione oblationes non sunt recipiende, 85, 94.
    Mors pie uiuentium non debet nos contristare, 176. Mortem sibi inferentes, et pro suis sceleribus puniti ecclesiastice non sunt tradendi sepulture, 139. Mortis et peccati auctorem non superaremus, nisi naturam nostram assumpsisset Deus, 188. Mortis ruine propinquus sine consultu episcopi, penitentiam non debet agere, 100.
    Mortuorum corpora in basilicis sanctorum non sunt sepelienda, 139.
    Mulieres non debent ingredi in altare, 68 Mulier non baptizet, 3. Mulieres fideles alienorum uinorum cetus euitent, 182. Mulier ueste uirili utens peccat, 63. Mulieres unde nasci possit sinistra suspicio, cum clericis non cohabitent, 79. Mulieris usque ad finem uite mechantis pena, 100. Mulieres prohibite cum clericis habitare, 167. Mulier quantumuis docta in couentu uiros docere non presumant, 83. Mulieris purgatio post partum, 280. Mulieris duobus fratribus nubentibus pena, 62. Mulier per adulterium conceptum fetum necans nunquam ad communionem recipienda est, 100. Mulier non ingrediatur secretarium, 143. Mulieris deuote peccantis penitentia, 143.
    Munditia corporis custodienda, 275.
    Munerimus nemo debet promoueri sed meritis, 118.
    Mutus baptizari potest, 93.

N
    Natale Christi non uere honorans secundum carnem hereticus est, 98. Natalis Domini uel Quadragesime solemnitatem nullus debet in uilla celebrare, 98.
    Natura humana sine preuio Dei auxilio nichil potest mereri, 177. Natura celestibus presidiis destituta nichil potest, 179. Nature due in Christo, 266.
    Necantes fetus editos uel pharmacis abortum accersentes, 103.
    Negligentia est mater ignorantie, 9.
    Negligentiores tardius debent reconciliari, 83.
    Neptis non est in uxorem ducenda, 283.
    Nescientes ea que sunt Domini a Domino nesciuntur, 86.
    Nestorii et Eutychetis error, 257. Nestorius Mariam solius hominis dicens genitricem anathemate feritur, 202.
    Neophytus in fide non est facile admittentus ad clerum, 59. Neophytus non est promouendus, 67. Neophyti in episcopos debent assumi, 84. Neophyti qualiter ab initio debeant uiuere, 83. Neophytus diaconus, uel sacerdos non debet ordinari, 89.
    Niceni concilii canones non licet ad arbitrium proprium exponere, 177. Niceni concilii canonibus nichil addendum, 199. Niceni concilii exemplaria authentica Greca a Patribus concilii Carthaginensis sexti poscuntur, 84, 1 numero uacante.
    Nomina quando recitanda sunt, 170.
    Nouatus hereticus in Africa grassatur, 34. Nouatiani qualiter recipiantur, 127. Nouatianus et Nicostratus heretici, 37. Nouatianus qualiter ad communionem admittatur, 90. Nouatiani non recipiendi, nisi prius abdicata heresi, 67.
    Nouerca aut nurus in uxorem ducenda non est, 283.
     Nubentes Christo fidei uiolatrices qualiter ad penitentiam sunt admittende, 272.
    Nudus nullo priuilegio potest nudari, 23.
    Nuptie quadragesime tempore non sunt celebrande, 68. Nuptie laudande sunt non reprobande, 221. Nuptialia conuiuia turpibus carere debent tripudiis, 68. Nuptias accusans, anathema est, 63. Nuptiis secundis presbyter non debet esse conuiua, 143. Nuptiis multis copulatus, debet agere penitentiam, 144. Nuptiis secundis copulatus, ad clerum nullus admittat, 234.

O
    Oblationes fouentium odia, et simultates non sunt recipiende, 132. Oblatio filiorum per parentes usque ad quam etatem potest fieri, 129. Oblata per festiuitates martyrum equaliter sunt clericis diuidenda, 139. Oblationes fidelium in quatuor partes debent diuidi, 234. Oblationes dissidentium non debent recipi, 83. Oblationes decendentium in penitentia recipiantur, 90. Oblatio episcoporum, uel presbyterorum ad altare ex quibus est facienda, 2. Oblationes defunctorum negantes ecclesiis, excommunicentur, 82.
    Obtrectationes uitande, 32.
    Odia diu fouentes, nec in gratiam redire uolentes excommunicent, 96. Odii fautores sunt homicide, 6.
    Octaui Ursionis et aliorum consortium repressio, 91.
    Offerenda ad altare tempore consecrationis, 2. Offerri prohibita ad altare, 2.
    Officia minora uiam parare debent, 185. Officii matutini, et uespertini unus esse debet ordo, 139.
    Opera legis non iustificant, sed fides Iesu Christi, 9. Operum hic locus est futurum seculum tempus meritorum, 10.
    Orandum est recto uultu certis diebus, 143. Orandum est ut fatuas inquisitiones euitare possimus, 188. Orandum non est cum hereticis, 68.
    Orantis cum excommunicato pena, 2. Orantis cum clerico damnato pena, 2, cap. 12.
    Orariis minister non utatur, 68.
    Orariorum gerendorum modus, 114.
    Oratio Dominica singulis diebus est dicenda, 113. Oratio Dominica post matutinas et uesperas debet a sacerdotibus proferri, 102. Oratio dicenda prima, secunda, et tertia die concilii, 1. Orationi et communicationi est inuigilandum, 2. Orationibus communibus plus agimus quam priuatis, 174.
    Oratorium permittitur in agro constitui ad reuelandum fatigationem familie, 95. Oratorium non debet constitui sine episcopi auctoritate, 73.
    Ordinandi qualis debeat morum esse ornatus, 259. Ordinandi non sunt seditiosi, usurarii et ultores, 23. Ordinandus qualis debeat esse, 213. Ordinandus que debeat polliceri, 133. Ordinari qui possunt, 186. Ordinari celibes mulieres habere non debent qui familiam eorum curent, 102. Ordinari non debet quis per alienum episcopum, 60. Ordinati sue ordinationis litteras ab episcopo debent obtinere, 87. Ordinati non debet cingulum militie secularis post peccatorum remissionem accipiens, 168. Ordinati contra interdictum uel in ministerio filiis generantes qualiter puniantur, 91. Ordinati a foro, uel militia uenientes cum suis ordinatoribus debent deponi. Ordinati per surreptionem deponantur, 85. Ordinati per peram ab ordine suo sequestrandi sunt, 147. Ordinatus minister ubi facta est eius ordinatio, 88. Ordinatus qui non potest ecclesia sibi data potiri, concilii exspectet decretum, 142.
    Ordinatio facta a non suo episcopo est inanis, 142. Ordinatio episcopi qualiter est celebranda, 141. Ordinatio episcoporum facendia est pro ratione locorum, 279. Ordinatio episcopi sine metropolitani auctoritate non est celebranda, 66, 89, 141. Ordinatio non est muneribus obtinenda, 140. Ordinationis indignus uocabulo non meretur ordinari, 73.
    Ordines pretio non sunt conferendi, 132. Ordines capessere non debent illiterati, 124. Ordines quibus temporum interstitiis conferendi sunt, 167. Ordines non sunt passim, et omni tempore celebrandi, 191. Ordo ad clerum promouendi, 182. Ordo accusationis, 15. Ordo decantandi horas canonicas, 96.
    Orientales ab antiquo peruicaces in sedem Romanam, 240.
    Ostiarius qualiter ordinatur, 82. Ostiarii ab ostio diu non debent abesse, 140.

P
    Pacis osculum quando dandum sit, 170.
    Pacta seruanda sunt, 76.
    Pallii datio non debet pretio comparari, 281.
    Panis uinum et aqua materia sunt sacramenti altaris, 21, 79, 143.
    Pape electio qualiter est facienda, 212. Papam in arduis  debere consuli luculenta phrasis, 192.
    Parentum error non impedit quin eorum fideles filii altaris fiant ministri, 80.
    Parochialium prouentuum quanta portio debeat episcopo affici, 127.
    Parricidarum penitentia, 286.
    Parricidium edicto Reccardi regis prohibetur, 199.
    Pasche solemnitas et precum ordo, 268. Pasche celebritas ab uniuersis equaliter obseruetur, 88. Pasche celebritatis et ineundi concilii fieri debet insinuatio. 84. Pascha quando sit celebrandum, 2, 28, 207. Paschalem festiuitatem per concilium Nicenum constitutam infringentium pena, 65. Paschalis festiuitas apud Hispanos qualiter denuntiatur, 112. Paschalis dies in conciliis prouincialibus celebrandis est designanda, 140.
    Passionis ministerium predicandum est, 113.
    Pastor ecclesie negotiis secularibus non debet implicari, 8. Pastorem oues non reprehendant, nisi a fide exorbitet, 38.
    Pater et Filius unus sunt Deus qui semper simul fuerunt, 22. Pater et Filius communes habent operationes, 49. Pater in Deo uocabulum est inscrutabilis mysterii, 5. Patris et Filii nomina non sunt in fundendis precibus confundenda, 79.
    Patientia Dei abuti magna est damnationis pars, 8. Patientia nobis necessaria est ad colluctationem aduersariorum, 169.
    Patrem, Filium et Spiritum sanctum non confitens tres personas est hereticus, 183.
    Patri uel matri surripiens aliquid est uelut homicida, 14.
    Patriarcharum et primatum institutionis causa, 16.
    Patronis ecclesiarum si fuerint indigentes ex ecclesie bonis succurrendum est, 114.
    Patronorum uel aliquid ecclesie donantium, non est fraudanda uoluntas, 127.
    Patrum canonibus non est obediendum, 109.
    Paulus Ecclesie dicitur orator, 160.
    Pauperes et senes Ecclesie sunt ceteris honoratiores, 83. Pauperes opprimentium dona a sacerdotibus reiiciantur, 83. Pauperum defensores aduersus potentes sunt stabiliendi, 84.
    Pax Dei solum datur hominibus bone uoluntatis, 32.
    Peccans ante ordinationem presbyterii, 142.
    Peccata latentia uindictam non habent, 173. Peccati uindicta propter multitudinem dissimulatur, 177. Peccatum non habere se affirmans. Ioannis uere dictum, 87. Peccatum est duplex, 18.
    Peccatoribus in bonos nonnunquam datur potestas pro clariori uirtutis exercitio, 273.
    Pelagiana errata excerpta ex gestis contra eumdem, 223. Pelagiani uel Celestiani heretici equaliter debeant puniri, 212.
    Pelagii heretici dogma, 223.
    Pelagii pape epistole et decreta, 273.
    Peregre baptizati non sunt promouendi in aliis prouinciis, 99.
    Pernoctare non debent femine in cemiteriis, 100.
    Persecutores sanctorum Patrum a liminibus ecclesie arcendi sunt, 20.
    Pertinaciter et cum iuramento litigantis pena, 103.
    Petri apostoli sedem conueniens est sequi, 233. Petrus apostolus mortem suam Clementi predixit, 3.
    Petrus et Paulus sub nocte silenti Constantino apparent, 57.
    Photini reconciliatio per Innocentium facta, 177. Photiani heretici reuertentes baptizandi sunt, 90.
    Picture non debent esse in ecclesiis, ne in cultu sit error, 100.
    Penitentes publice clerici non ordinentur, 83. Penitentes uere si ante completam penitentiam casu decesserint in orationibus ecclesie eorum commendetur memoria, 83. Penitentes an admittantur ad clerum, 104. Penitens tempore penitentie matrimonium contrahere non debet, 90. Penitens reconciliatus ubi debet locari, 142. Penitens nulli negationi se debet astringere, 220. Penitens post penitentiam non debent militiam adire secularem, 220. Penitens continere non potens penitentiam differat, 119. Penitentem publicum simplex sacerdos non reconciliet, 79. Penitentes sunt reconciliandi feria quinta ante Pascha, 171. Penitentes ecclesie mortos efferant et sepeliant, 83. Penitentes publici ad clericatum non debent promoueri, 167. Penitentes ad sacerdotium non debent ordinari, 96. Penitenti etiam pessimo non est in morte neganda communio, 172. Penitentes litterarum inscii, membris mutili non promoueantur, 228. Penitentibus et reuersis ignoscendum, 67. Penitentibus in infirmitate constitutis non denegetur uiaticum, 183. Penitentium relabentium ad pristinas sordes pena, 166
     Penitentia coniugatis qualiter sit danda, 90. Penitentia suscepta sue professionis obliti ad seculum redeuntes a nemine recipiantur, 98. Penitentie signa exhibenti, ministranda sunt sacramenta, etiam in extremis, 83. Penitentia preuaricantium preter necessitatem qualis sit, 85. Penitentia conuersi ab heresi indagetur, 88. Penitentiam nullus differre debet, 8. Penitentia quem reddit amisso honore dignum, 276. Penitentia dilata reiicienda non est, 220. Penitentiam accipientes, an promoueantur, 115. Penitentiam refluere debet, sicuti peccata refluunt, 118. Penitentiam accipiens non debet eam preuaricari, 135. Penitentiam agens  confestim reconciliandus est, 133. Penitentia nullo tempore deneganda est, 185. Penitentia debet esse humilis et lugubris, 95. Penitentie modus his qui lapsi sunt, 60. Penitentiam petenti quis mos sit obseruandus, 110. Penitentium cingulum militie deponentibus, demum ad uomitum reuertentibus qualis sit iniungenda, 85.
    Pontifex Romanus non potest alienare ea que sunt ecclesie Romane, 245. Pontifex Romanus in dubiis est adeundus, 84. Pontifex Romanus in arduis est consulendus, 84. Pontificum auctoritas, et regalis potestas duo sunt quibus mundus regitur, 237.
    Pontificatum per ambitionem uenantis consilia detegentis parcitur, 246. Pontificatum urbis Rome papa incolumi sectantium pena, 247.
    Populo rectorem petenti qualiter sit consulendum, 8 Populus ad celebrationem missarum conueniens ante benedictionem non debet discedere, 98. Populus est docendus, non sequendus, 186.
    Populose ciuitates episcopos debent habere, 5.
    Postulatus in episcopum quo ordine sit admittendus, 64.
    Potestas nocendi est resecanda malis, 53.
    Precepte noua inducentium elegans confutatio, 63.
    Predestinati non a spiritu sancto sunt concepti sed ex ratione seminali, 121.
    Predia et possessiones cur non habebant ecclesie primitiue cultores, 56. Predia diuis usibus donati non debent inuadi, 26.
    Predicator negligens ueritatem dicere maledictus, 39.
    Pregnans quando uult debet baptizari 62, 279.
    Prelatis ecclesiarum relicta, censentur ecclesie relicta, 95. Prelatos redarguens cui assimulatur, 8.
    Prescriptio XXX annorum actionem perimit, 234.
    Preuaricantium in fide pena, 90. Preuaricatorem non suscipit ecclesia, 154.
    Prandia deferenda non sunt ad sepulchra mortuorum, 144.
    Presbyter presente episcopo non debet signare infantes, 143. Presbyteris foraneis presentibus illis ciuitatis non licet ministrare, ibid. Presbyterorum et diaconorum ordo honoris, 68. Presbyter coniugati dedignans sacrificium, anathema sit, 63. Presbyterorum ordinationes quando fieri debeant, 233. Presbyter in ea debet ecclesia manere quam sortitus est, 142. Presbyteri deiectio non est leuiter facienda, 147. Presbyter ante XXX annos non ordinatur, 62, 142. Presbyteri penitus a mulierum uacare debent confortio, 124. Presbyteri in episcopos non debent esse loquaces, 184. Presbyteri conuiuio secundarum nuptiarum interesse non debent, 62. Presbyteri uxorem ducentis, uel adulterantis pena, 62. Presbyteri et leuite quando debeant ordinari, 114. Presbytera a nemine duci debet uxor, 283. Presbyteri, uel diaconi per parochias honestatis fidem faciant episcopo, 114. Presbyteri non conregionales, 62. Presbyter aut diaconus fornicatus, agat penitentiam, 142. Presbyter, aut diaconus uendens aliquid de ministeriis ecclesie, ab ordine mouendus est, 142. Presbyteri qui immolauerunt, 61. Presbyter nemo debet promoueri non examinatus, 60. Presbyter uel diaconus altare priuatum non erigat, 66. Presbyter, uel diaconus propriam non debet ecclesiam deserere, 2, c p. 15, 66. Presbyteri, et reliqui clerici in cunctis agendis episcopi consulant oraculum, 2, cap. 40, 89. Presbyteri et alii clerici quomodo debent ordinari, 2, cap. 2, 81. Presbyteri fragilitate carnis lapsi pena, 103. Presbyteris et diaconis ad torum uxorum redire uolentibus, quid faciendum, 95. Presbyteri debent per singulos annos chrisma petere a suis propriis episcopis, 94. Presbyteri ante suum episcopum in tribunalibus non debent sedere, 68. Presbyteri et diacones locis quibus prefixi sunt debent inseruire, 89, 82. Presbyteri, uel diaconi a sua ecclesia discedentes ab alia non debent suscipi, 85. Presbyterorum et diaconorum qualis debeat esse honoris discretio, 85. Presbyter proprium episcopum, etiam excommunicatus, non debet fastidire, 77. Presbyteri metas sue dignitatis non debent excedere, 233. Presbyter inconsulto episcopo, non potest uirgines consecrare, 79. Presbyter in consulto episcopo nichil temere debet agredi, 77.
     Pretium pro baptismo non debet accipi, 100.
    Primates qui appellentur, 40.
    Primatus et metropolis quid discriminis habeant, 154.
    Princeps iurare debet in diadematis susceptione, se non futurum hereticorum fautorem, 118. Princeps subditos hortari debet ad rectam fidem, 245. Principe uiuente non est in incertum ferendus fauor, 119. Principe uiuente non est de quoquam alio consulendum, 117. Principi non est maledicendum, 117. Principis beneficium non est alicui auferendum, 117. Principis Christiani est cerc re hereticos furentes, 201. Principis boni est ecclesias tueri, 51. Principis acta contra Ecclesiam resecanda sunt, 135. Principium malum uix bonum sortitur exitum, 216.
    Priuata utilitas rebus ecclesiasticis non est preferenda, 145.
    Priuignam suam nemo debet in uxorem accipere, 100.
    Priuilegia ecclesiarum non sunt confundenda, 229. Priuilegium meretur amittere qui premissa sibi abutitur potestate, 231.
    Prodesse studendum est omnibus, 53.
    Professa uel uidua cum confessore domi non decantet antiphonas, 104.
    Prohibita sepius tentare est contumeliosum, 182.
    Promoti contra ordinationes ecclesiasticis debent deponi, 60. Promotus contra canonem deponendus est, 8. Promouendus prius examinetur, 79. Promoueri non permittantur bigamus nec concubinarius, 2 cap. 17. Promoueri non debet qui non duxit uirginem, 128.
    Psalmiste et lectores uxores ducere possunt, 173. Psalmista siue cantor qualiter sit ordinandus, 82.
    Puelle propositum uirginitatis accipientes peccant, si coniugio se mancipent, 220. Puelle non uelate que se asseruerunt in proposito uirginali permanere, si nubant, 172. Puella Dei nullius alieni sanguinis debet uti consortio, 104. Puelle catholice erronee secte uiris non sunt copulande, 99. Puelle Christianorum gentilibus non sunt sociande, ibid. Puelle Deo se uouentes, si ad nuptias conuolent, qualiter ad penitentiam admittuntur, 91. Puelle gentilibus nubentes dies aliquot a communione suspense sint, 89.
    Pueri immaturo partu editi possunt mox baptizari, 102. Puerorum imberbium clericorum et puellarum per ignorantiam rebaptizatorum pena, 231.
    Pugna gerenda est in hac uita, 11.
    Pulpita non debent omnibus patere ad psallendum, 143.

Q
    Quadragesima tenenda est ante Pasche solemnitatem, 98. Quadragesime tempore non semper baptizetur, 143. Quadragesime tempore carnium eius est illicitus, 124. Quadragesima tota ieiunandum est, 68.

R
    Rapientium sibi uxores pena, 74.
    Raptores etiam ecclesiastica gaudent immunitate, 97. Raptorum uirginum, uiduarum, et qui sacras uirgines uxores ducunt pena, 245. Raptus fieri non debet per clericos in bona defuncti episcopi, 74.
    Rebaptizare non debet episcopus uel presbyter, 3, cap. 47. Rebaptizati ad clericatum non promoueantur, 84. Rebaptizati si preuaricentur, qualiter puniantur. 103. Rebaptizatis non est communicandum, 103. Rebaptizatorum in Africa ordinatio, 231.
    Reccaredi laus, quam Iudeorum munera contempserit, 275. Reccaredi regis uerba ad clerum, 109.
    Reccesiunthi Gothorum regis fides, 121.
    Richardi regis ab heresi Ariana conuersi de fide professio, 106.
    Reconciliatio uenientium ab heresi Ariana, 267. Reconciliatio Romane et Constantinopolitane Ecclesie, 260. Reconciliatio periclitantis, absentis episcopi fieri debet auctoritate, 77.
    Reconciliatum se dicens qualiter est recipiendus, 232.
    Rector ecclesie ex bonis illius nichil distrahere potest, 97.
    Refugis et regni proditoribus an sit temperandus rigor, 122.
    Regale fastigium ambiens, qua sit pena dignus, 117. Regalis potestas et pontificalis dignitas distinguntur, 236.
    Reges eligendi forma, 125. Regis status tunc apprime floret ubi Deo pie seruitur, 188.
    Religio angelorum non est a nobis tentanda, 25. Religionem propriam habere nolentes, ab episcopis sunt arcendi. 115.
    Religiosis feminis preficiendus ab episcopo probetur, 83. Religiosus homo aliorum inimicitias debet exstinguere. 8.
    Reliquie misse a Gregorio papa ad Reccaredum regem,  275. Reliquie in simulacris uel lucis non debent constitui, 84. Reliquie martyrum non sunt ab episcopis in collo gestande, 145.
    Remediis nobis opus est ubi cause noue superueniunt, 72.
    Reprehensores nostros modeste placare debemus, 277.
    Rescriptio Marii pape ad Athanasium et Aegyptios episcopos, 150.
    Rescriptum Felicis pape ad episcopos Aegypti, 158. Rescriptum Iulii pape contra Orientales episcopos, 153. Rescriptum Innocentii pape ad concilium Mileuitanum, 179. Rescriptum Liberii pape ad episcopos Aegyptiorum, 156.
    Reus in sua prouincia in ius uocandus est, 44.
    Rogationes quando et qualiter sint celebrande, 98.
    Roma primam habet Ecclesie sedem, 17, 200. Romam ab idololatria liberauit Christi sanguinis effusio, 258.
    Romane Ecclesie res pertinentes nullus presbyter potest alienare, 95. Romana Ecclesia ceterarum est fundamentum, 268. Romana Ecclesia Petri sacerdotio ditata est, 54. Romana Ecclesia est caput ceterarum ecclesiarum, 156.
    Romani pontifices honorem sibi impensum declinare debent, 280.

S
    Sabbatis est ieiunandum, 170. Sabbatorum diebus cessare a labore sapit Iudaismum, 68.
    Sacella uel altaria per agros sine certitudine reliquiarum constituta euertantur, 84.
    Sacerdos non debet solus celebrare, 133. Sacerdos ordinatus nullo subterfugio ordinem defraudare potest, 124. Sacerdos penitentiam sine persone acceptione debet iniungere, 83. Sacerdotalis honor qualiter sit conferendus, 216. Sacerdotalis ordo nullo prorsus munere haberi debet, 124. Sacerdote uerba Dei predicante, nemo sub anathematis pena ecclesiam egrediatur, 82. Sacerdotes quoties sacrificant, toties eucaristiam debent suscipere, 115. Sacerdotes patroni pro impensis patrociniis nichil debent accipere. Sacerdotes iudicium sanguinis non debent exercere, 132. Sacerdotes non debent aliqui ordinari a iure prohibiti, sede Romana inconsulta, 233. Sacerdotes probi basilicis exstructis sunt preficiendi, non dilapidatores, 127. Sacerdotes non debent titulos figere in suis prediis, 280. Sacerdotes persequens, uel amouens temerarie reus est lese maiestatis, 24. Sacerdotes turpia lucra sectari non debent, 60. Sacerdotes instrumentum debent habere, quando aliquibus mancipantur ecclesiis, 114. Sacerdotes sibi Dominus elegit ad sacrificandum, 36. Sacerdotes post lapsum penitentes ministrare possunt, 31. Sacerdotes omni carere debent auaritia, 4. Sacerdotes legati sunt ad Deum pro aliis, 32. Sacerdotes, et leuite ab uxorum suarum debent abstinere complexibus, 168. Sacerdotes alios anteire debent doctrine, 9. Sacerdotes qui et quales possunt accusare, 5. Sacerdotes recipiens Deum recipit, 22. Sacerdotes sacris, non litibus uacare debent, 159. Sacerdotes et leuite cum uxoribus non debent misceri, 172. Sacerdotes unius ciuitatis in alia ciuitate non debent diu immorari, 65. Sacerdoti peccanti non est imponenda manus, 88. Sacerdotibus a die consecrationis omnis prohibitus est concubitus, 166. Sacerdotis dignitatem appetens quibus moribus debet exornari, 167. Sacerdotis cum propria sorore non est tuta familiaritas, 145. Sacerdotium non debet parari pretio, 73. Sacerdotium qui non possunt assequi, 90. Sacerdotum mensis diuine Scripture lectio debet immiscere, 109. Sacerdotum uita debet esse irreprehensibilis, 114. Sacerdotum ordo bipertitus est, 17. Sacerdotum negligentia ab ecclesia disciplinam dispulit, 112. Sacerdotum oppressores membra sunt diaboli, 24. Sacerdotum proles patribus non succedit, 127. Sacerdotum Capitolii ad Constantinum pessimum consilium, 56. Sacerdotum partes, 3. Sacerdotum et diaconorum post consecrationem uxoribus se immiscentium pena, 172. Sacerdotum ad alias ecclesias temere migrantium pena, 165. Sacerdotum leuis non debet esse accusatio, 36.
    Sacramenta diuinorum secretorum quibus commissa sunt, 7. Sacramenta ab indigno ministro tradita nichil nocent accipienti, 245.
    Sacrarium ingredi non liceat laicis, 139.
    Sacrificandi causa non est ascendendum ad idola Capitolii, 100. Sacrificans per uiolentiam non est a communione arcendus, 61. Sacrificantes deportationis metu, 61. Sacrificantes demonibus post lauacrum baptismi qua penitentia plectendi sunt, 91. Sacrificantium per uim pena, 90.
    Sacrilegos a sua tuitione repellit Ecclesia, 40.
    Seculares detonso capite penitentiam accipientes non debent ad laicorum uitam reuerti, 115. Seculares diebus Dominicis missam integram debent audire, 96.
    Salus prima est recte fidei regulas custodire, 54.
     Sanctimoniales ante XL annum non uelentur, 95. Sanctimoniales penuria necessariorum si delinquant, ad episcopi pertinet reatum, 83. Sanctimonialis uirgo qualiter debeat consecrari, 82.
    Sanctorum opera et merita ad Dei gratiam referenda sunt, 184. Sancti qui non sunt, que sancta sunt tractare non debent, 173. Sancti duobus modis a licitis abstinere solent, 277.
    Saxones ab idolorum cultu monentur auerti, 186.
    Scandalorum duo sunt genera, 277. Scandalum inter cuiuscunque secte homines uitari debet, 55.
    Scenicis apostatis conuersis, uel reuersis, non denegetur reconciliatio, 79.
    Scientia boni emendationis ministrat incitabulum, 11.
    Scripture canonice que sunt, 173. Scripture sacramenta sine fide et humilitate non possunt intelligi, 201. Scripture apocryphe sub nomine sanctorum sunt omnino reprobande, 222. Scripturas sacras tradentes, uel sacra uasa qualiter puniantur, 89. Scripturis sensum nolentes accommodare diaboli reuinci possunt testimonio, 49.
    Scurilis clericus ab officio deponendus, 97.
    Secantes sibi genitalia ad clerum non promoueantur, 89.
    Secundas nuptias ineuntium equalis pena, 67.
    Secretarium mulier non debet ingredi, 143.
    Sedes Petri Antiochie primum fuit, deinde Romam translata, 50.
    Seditionarii, nec usurarii unquam sunt ordinandi, 83, 97.
    Sententia non suo iudice lata, non ligat, 42. Sententia iudicis a quo per iudicem superiorem resoluta, non debet innocere, 79. Sententia uniformis omnium episcoporum prouincie debet rata manere, 66. Sententia lata contra Ioannem episcopum Lampeonis rescinditur, 283. Sententie summi pontificis ad quem fuerit appellatum, standum est, 187. Sententia non est ferenda precipitanter, 19.
    Sepulcra demoliens excommunicetur, 115.
    Sermo Dei uerum Adam suscepit, 161.
    Serui Dei non sunt temere iudicandi, 155. Serui fugitiui familias deserentes puniantur, 96. Serui inuitis dominis non sunt ordinandi, 233. Serui ecclesie uolentes esse monachi qualiter sint probandi, 281. Serui olim fuerunt apud Francos, 290. Serui fiscales si ecclesias extruxerint, 110. Serui ecclesie si aduocentur in clerum debent ab episcopis manumitti, 119. Seruum occidere sine auctoritate publica non licet, 97. Seruum mali non potest esse portio boni, 10. Seruus, si, nesciente domino, fuerit promotus ab episcopo sciente, 98. Seruus non est docendus dominum contemnere religionis pretextu, 63, 143. Seruus an gaudeat ecclesie immunitate, 97.
    Seruitus matrimonium non dirimit.
    Seruuli tributo obligatus quomodo possit ordinari, 142.
    Sexte synodi Romane conclusio, 256.
    Signis non subiacent corporis humani partes, 221.
    Siluerii pape rescriptum ad Amatorem episcopum, 266.
    Siluester papa Constantino penitentie tempus indicit, 57. Siluestri pape decreta et quedam ex his excerpta, 150.
    Simoniace ordinationis pena, 2.
    Simplicii pape decreta, 230.
    Siricii pape exhortatio ad Cimerium episcopum, 167.
    Sixti martyris corpus mittitur in Angliam, 279. Sixti pape epistola ad orientales episcopos, 186.
    Sodomitarum et incestuosorum pena, 61.
    Soluere illius est qui ligauit, 100.
    Sophiste callidissimi confutatio per simplicissimum sacerdotem, 59.
    Sorores duas, uel fratris filiam coniuges accipientis inhabilitas, 2, cap. 19. Sorori sponse sue uitium inferens qualiter puniantur, 62.
    Sortes a clericis non sunt obseruande, 98.
    Spectacula, conuentu ecclesie pretermisso, uisens excommunicetur, 83. Spectaculis secularibus Christiani non intersint, 79. Spectaculis non debent clerici interesse, 143.
    Spei anchora firmari debemus, 12. Spes in aduersis non deserenda, 219. Spes futurorum presentem laborem ferre monet, 10.
    Spiritu immundo uexati, 100.
    Spirituali non sunt pretio comparanda, 234.
    Spiritus Christum clarificauit, quamuis Spiritus non sit Christo superior, 70.
    Sponsaliorum fidem frangentium pena, 100.
    Spoliatus imprimis est restituendus, 40. Spoliatus rebus suis non est excommunicandus, 154.
    Sponsus et sponsa nocte benedictionis pro reuerentia uirginitatem debent illibatam seruare, 82.
     Stare uolentes apostolicis debent obedire preceptis, 34.
    Stantes orare debemus, 85. Statuta quedam concilii Chalcedonensis, 72.
    Stuprum uiduis, uel monialibus inferentium pena, 103.
    Subdiaconus si secundam duxerit uxorem, 143. Subdiaconis uxorem ducere non licet, 125. Subdiacones a diaconibus habitu distingui debent, 139. Subdiaconi septem instituuntur, qui martyrum gesta conscribant, 34. Subdiaconus si mortua uxore aliam ducat, 104. Subdiaconus sacrarium non debet ingredi, 68. Subdiaconus qualiter ordinetur, 82.
    Subsistentiis uel personis duabus non sunt attribuende uoces que de Christo dicuntur, 70.
    Superstitiosus ab ecclesie liminibus arcendus est, 83.
    Supplicationes hora 9, et ad uesp. debent celebrari, 68.
    Suspensus a communione non debet in alia ciuitate recipi 2, c. 13.
    Symbolum Niceni concilii, 60, 72, 108, 151. Symboli Niceni assertio per episcopos Aegypti, 156. Symbolum concilii, 69. Symbolum concilii Constantinopolitani, 69, 72. Symbolum fidei ante Pascha publice predicandum est in ecclesia, 95.
    Symmachi pape decreta, 245. Symmachi accusationis declaratio, 248. Symmachi pape uerba ad clerum 246. Symmachi uerba ad clerum, 247. Symmachi pape de rebus ecclesie conseruandis ordinatio. Symmachi pape accusatores confutautur, 250.
    Synodus Ephesina, ibid. Synodus Chalcedonensis anteriores confirmat synodos, 73. Synodus quo tempore ab Hispanis celebretur, 112. Synodus Romana habita a Iulio papa, 151. Synodus nulla rata legitur, que auctoritate apostolica non fulta fuerit, 262. Synodus aliquem damnans hereticum eius damnat et sequaces, 238. Synodus congregata in Francia sub Pipino et Carlomanno, 95. Synodus Romana habita a Gregorio papa, 280. Synodi celebratio in urbe Roma sub Theodorico rege, 248. Synodus prima Romana sub Symmacho papa, 246. Synodi prime sub Symmacho papa conclusio, ibidem. Synodus tertia Romana sub Symmacho papa, 247. Synodus quarta Romana sub Symmacho papa, 248. Synodus quinta Romana sub Symmacho papa, 254. Synodus sexta Romana sub Symmacho papa, 255.

T
    Terminos antiquos transgredientur qui patrum statua negligunt, 20.
    Terras et prediola ecclesie inutilia alienare potest episcopus, 96. Terris in fundo ecclesie per clericum excultis, ac melioratis toto tempore uite utatur clericus, 106.
    Terrenorum non debet esse ordinatio, cum celeste sit sacerdotium, 168.
    Testamenti ueteris ordo, que sancta suscipit ecclesia, 243. Testamenti ueteris aliquid petice compositum non debet in ecclesia legi, 139.
    Testes de domo inimici prodientes non sunt recipiendi, 154. Testis uel accusator esse non potest religionis sue preuaricator, 158.
    Testificandi fides potest recuperari, 136.
    Testimonium ferre qui sint inhabiles, 159.
    Theatrici debent a communione repelli, 88. Theatricorum abominatio, 90.
    Theodericus rex Italia Arianus, 262.
    Therme siue lauacra uirorum et feminarum debent esse distincta, 68.
    Titulos priuatos sacerdotes non debent infigere suis prediis, 280.
    Toletanus pontifex presentatos sibi a rege potest episcopos instituere, 136.
    Trinitatis sancte mysterio imbuendi sunt ignorantes, 77.
    Trinitatis personarum distincte sunt proprietates, 258.
    Trinitas et unitas in Deo sunt, 270.
    Transfugarum et regis preditorum pena, 120.
    Translatio fieri non debet propria libidine, 229. Translatio episcopi fieri non debet de minori ad maiorem ciuitatem propria ambitione, 142.
    Transmarini homines qualiter ad clericatus honorem debent recipi, 169.

U
    Unctio sacri olei quibus, et a quibus, debet tradi, 171
    Usura omni Christiano est illicita, 213.
    Uxorum fidei coniugalis uiolatricum auctoritas citra necem penes maritum consistit, 104. Uxore non ualente reddere debitum uiro licet aliam accipere, 287. Uxor a uiro non est dimittenda, 136. Uxore uiuente non potest alia duci, 174. Uxor ab episcopo, uel presbytero non est repellenda, 2, 4, 6.
    Uxores ducere qui clerici possunt, c. 27. Uxor differt  a concubina, 220. Uxor e propria progenita cognatione non est accipienda, 283. Uxoris sue sororem ducens in uxorem qua pena debeat plecti, 100. Uxor marito qualiter copulanda est, 18. Uxorem laicus dimittens communione priuandus, 3, c. 48, p. 2. Uxorem fratris ducere non licet in uxorem, 283.

u
    uagabundi simulantes se sacerdotes uel monachos districte sunt explorandi, 168.
    uasa sacra qualiter debeant disponi, 7. uasa sacra lectores tractare non debent, 139. uasa sacra non debent humanis usibus seruire, 23, 145.
    uelande non sunt uirgines Deo dicate nisi quadragenarie, 102.
    uenditor et emptor rerum ad Ecclesiam Romanam pertinentium pari feriuntur anathemate, 247.
    ueneris sancte non est soluendum ieiunium, 113.
    uerbi incarnandi multe figure precinuere mysterium, 191. uerbi Dei auditus nemini denegetur, 83. uerbi ad carnem unio, 258. uerbi deitas par est et Patri consubstantialis, 192. uerbi abbreuiati intelligentia, 16. uerbum Dei Patris non est Deus, aut Dominus Christi, 70. uerbum Dei passum est, et crucificum carne, 71. uerbum Patris supra Christum nichil habet, sed uerus est Deus et homo, 71.
    ueritas solatia diuina nunquam deesse permittit, 225. ueritas est uia ad uitam ingredi uolentium, 9. ueritas sepius agitata magis illucescit, 172. ueritas et error lux et tenebre dicuntur, 11. ueritatem non ignorare, et ueritatis communicare inimicis grandis est iniquitas, 242.
    uestimenta debent prestari ad pompam secularem, 100. uestimenta ecclesiastica qualia esse debent.
    uestis concludit alicuius professionem, 128. uestis uiduitatis a profitente non est deserenda, 93. uestium uarietati non est tribuenda religio, 63.
    uigiliis dierum solemnium diuerse lectiones non debent legi in ecclesiis, 139.
    uidue que castitatem uouerunt  extra communionem sunt fidelium, 83. uidue que ecclesie stipendiis aluntur suis precibus ecclesiam debent adiuuare, 83. uidue adolescentes debiles a sua ecclesia aluntur, 83. uidue episcopi uel clerici ad secundas nuptias conuolanti nullus communicet, 105. uidue mechantis et postea nubentis pena, 101. uidue religionis propositum  diu obseruantes, que in monasteriis diu uixerunt, non debent ad nuptias conuolare, 245. uidue episcopi uel presbyteri ad nuptias conuolantis detestatio, 143. uidue uel sanctimoniales quibus credite sunt mulieres baptizande, 82. uidue maritus admitti non debet ad clerum, 168. uiduam uel secundam ducens uxorem non debet in clerum admitti, 171. uiduam ducentis inhabilitas, 2, c. 18. uiduam clericus non debet uxorem accipere, 168, 171. uiduam accipiens non ordinetur, 112. uiduam furans in uxorem anathema est, 283. uiduarum mariti diaconi non possunt esse, 147. uiduarum mariti ad clerum non sunt promouendi, 176. uiduis non est iniiciendus laqueus, ne nubant, 234. uiduis et uirginibus optio sit, aut nubere aut castitati inseruire, 110. uidue castimonie dedite cum personis extraneis non habeant congressum, 76.
    uiduitatem perpetuam eligens, qualiter debeat profiteri, 128.
    uindicte cupidus apud Deum ne speret ueniam, 36.
    uiolentiam passo, sunt imprimis omnia restituenda, 53. uiolentia in clericos uel pauperes reprimenda est, 105.
    uirginem rapiens, nisi desponsauerit excommunicetur, 283. uirgines sacre parentibus orbate in ministerio uirginum debent commendari, 79. uirgines sacre quando sint uelande, 233. uirgines non uelentur nisi quadragenarie, 102. uirginibus sacris se immiscentium pena, 234.
    uirginitatem eligens coniugatos non debet uituperare, 63.
    uirginitas sic laudanda quod non damnetur matrimonium, 63.
    uirginum Deo dedicatarum que fidem uiolarunt pena, 99.
    uirginum que uiolatores in maritos accipiunt pene, 99.
    uirgo Deo dedicata matrimonium contrahere non potest, 73.
    uirilia sibi uoluntarie amputantis pena, 2. uirilia sibi secantes non sunt ordinandi, 234.
    uirtutis magne opus est superare carnis gloriam, 174.
    uirtutum processionis reprobatio, 221.

Z
    Zacarie pape epistola ad diuersos, 290.
    Zozimi pape epistola ad episcopum Salonitanum de ordinandis monachis, uel laicis, 182. Zozimi pape monitorium ad clerum Rauennem, ibidem.







ORDO RERUM QUAE IN HOC TOMO CONTINENTUR.


 ISIDORUS MERCATOR.

    COLLECTIO DECRETALIUM. 2
    Iacobi Merlini doctoris epistola nuncupatoria. 2
    Origo conciliorum generalium. 3
    Quo tempore concilia celebrari ceperunt et de quatuor conciliis. 3
    Item de synodis principalibus, quibus in locis, quibus pro causis, quibus temporibus, quibus auctoribus celebrate sint. 3
    Item adnotatio synodorum quarum gesta in hoc codice continentur. 4
    Incipit epistola Aurelii Carthaginensis episcopi ad Damasum papam. 5
    Rescriptum Damasi ad Aurelium. 6
    Prefatio Isidori in sequens opus. 7
    Incipiunt CANONES, id est REGULAE ECCLESIASTICAE a SS. Patribus constitute, et ab Isidoro in unius codicis corpus collecte. 11
    Ordo de celebrando concilio. 11
    DECRETA CLEMENTIS PAPAE. 15
    Incipiunt Canones apostolorum per Clementem papam prolati. 15
    Incipit epistola prima Clementis ad Iacobum fratrem Domini. 20
    Epistola II.---De sacratis uestibus et uasis. 37
    Epistola III.---De officio sacerdotii et clericorum. 44
    Epistola Iu.---Scripta discipulis suis, qui malorum hominum persuasionibus aliquatenus deuiarant, et gentibus inter quas habitabant. 53
    Epistola u.---De communi uita reliquis suis discipulis scripta Hierosolymisque directa. 58
     DECRETA ANACLETI PAPAE. 60
    De oppressione episcoporum, et de ordinatione archiepiscoporum, et de primatibus et de patriarchis eorumque ministris. 59
    Epistola de ordinatione archiepiscoporum et reliquorum episcoporum atque sacerdotum. De fide ceterisque causis. 67
    De episcopis et primatibus et patriarchis eorumque ministris. 73
    Epistola altera de patriarchis et primatibus ac reliquis episcopis; et quod Ecclesia Romana cardo, et caput omnium ecclesiarum sit. 76
    De ordine episcoporum uel primatum. 76
    De subiectis qui amici sunt inimicis episcoporum suorum. 80
    DECRETA EuARISTI PAPAE. 81
    De ordinatione diaconorum et legitimo coniugio, atque de fide, et non iniuriandis episcopis aut lacerandis. 81
    Epistola Euaristi.---Quod Christus sit caput et sponsus Ecclesie, et qualiter sacerdotes suas ecclesias et ecclesie eorum eos debeant diligere. 84
    DECRETA ALEXANDRI PRIMI PAPAE. 89
    De sacerdotibus non uexandis nec scriptis ab eis per metum aut aliquam fraudem exigendis; et de passione Domini in consecratione corporis eius miscenda et de aqua cum sale populis benedicenda; et de fide sancte Trinitatis. 89
    Epistola prima. De causis uel grauationibus sacerdotum. 97
    Epistola secunda. Ut uitentur detractiones et iniuste pulsationes. 99
     DECRETA SIXTI PAPAE PRIMI. 99
    DECRETA TELESPHORI PAPAE. 103
    De ieiunio septem hebdomadarum ante Pascha et de missarum celebratione in nocte sancta Natalis Domini, et quo tempore aliis diebus misse celebrentur, et de episcoporum defensione. 103
    DECRETA IGINII PAPAE. 108
    De fide et reliquis causis. 108
    Epistola Iginii pape ad Athenienses. 109
    DECRETA PII PAPAE. 111
    Ut die Domino Pascha celebretur. 111
    DECRETA ANITII PAPAE. 113
    De ordinatione archiepiscoporum et reliquorum episcoporum et de appellationibus minorum ad maiorum sedes uel ad Romanam Ecclesiam. 115
    DECRETA SOTERIS PAPAE. 117
    De fide epistola eiusdem. 119
    DECRETA ELEUTHERII PAPAE. 119
    DECRETA uICTORIS PAPAE. 121
    De Pascha et causis reliquis. 121
    Epistola ad Afros. 123
    DECRETA ZEPHERINI PAPAE. 125
    Epistola eiusdem. 127
    DECRETA CALIXTI PAPAE. 129
    De ieiunio Quatuor Temporum et reliquis causis. 129
    Epistola ad omnes Gallie episcopos. De conspirationibus et reliquis causis illicitis ne fiant. 131
    DECRETA URBANI PAPAE. 137
    De communi uita et oblatione fidelium. 137
    DECRETA PONTIANI PAPAE. 142
    Epistola eiusdem. De fraterna dilectione et uitandis malis. 143
    DECRETA ANTERI PAPAE. 145
    DECRETA SABIANI PAPAE. 152
    Epistola ad omnes episcopos. 153
    Epistola altera. 159
    DECRETA CORNELII PAPAE. 163
    De translatione corporum apostolorum, et quibusdam hereticis. 163
    Epistola eiusdem. Ne sacerdotes Domini iurare presumant uel compellantur. 165
    DECRETA LUCII PAPAE. 167
    DECRETA STEPHANI PAPAE. 173
    DECRETA SIXTI PAPAE SECUNDI. 181
    Epistola eiusdem. 183
    DECRETA DIONYSII PAPAE. 188
    Epistola eiusdem 188
    DECRETA FELICIS PAPAE. 190
    Epistola eiusdem. 194
    DECRETA EUTICIANI PAPAE. 200
    Epistola eiusdem uniuersis episcopis per Siciliam constitutis directa. 204
    DECRETA GAII PAPAE. 208
    DECRETA MARCELLINI PAPAE. 213
    Epistola eiusdem. 246
    DECRETA MARCELLI PAPAE. 217
    Epistola eiusdem ad Maxemium tyrannum. 221
    DECRETA EUSEBII PAPAE. 225
    Epistola eiusdem ad Aegyptios. 228
    Epistola eiusdem episcopis Thuscie et Campanie. 233
    DECRETA MELCHIADIS PAPAE. 238
    DE PRIMITIuA ECCLESIA. 244
    Quo tempore actum sit Nicenum concilium. 252
    Prefatio Niceni concilii. 251
    Canones Niceni concilii. 255
    Concilium Ancyranum. 261
    Concilium Neocesariense. 267
    Concilium Gangrense. 269
    Concilium Sardicense. 273
    Concilium Antiochenum. 279
    Concilium Laodicenum. 287
    Concilium Constantinopolitanum. 292
    Synodus Ephesina. 293
    Ephesini concilii epistola ad Nestorium. 294
    Concilium Chalcedonense. 303
    Atticus episcopus, qualiter formata epistola fiat. 319
    CONCILIA LATINORUM. 319
    Concilium Carthaginense primum. 321
    Concilium Carthaginense secundum. 323
    Concilium Carthaginense tertium. 331
    Concilium Carthaginense quartum. 342
    Concilium quintum Carthaginense. 349
    Concilium Carthaginense sextum. 353
    Concilium Carthaginense septimum triginta octo episcoporum. 365
    Concilium Mileuitanum. 370
    CONCILIA GALLIAE. 376
    Concilium Arelatense primum 376
     Concilium Arelatense secundum. 378
    Concilium Arelatense tertium. 382
    Concilium Taurinate. 385
    Concilium Regiense. 388
    Concilium Auraicense. 392
    Concilium ualense. 396
    Concilium Agathense. 399
    Concilium Aurelianense. 410
    CONCILIA HISPANIAE. 412
    Concilium Elibertinum. 414
    Concilium Tarraconense 422
    Concilium Gerundense. 424
    Concilium Cesaraugustanum. 426
    Concilium Herdense. 428
    Concilium ualentinum. 430
    Concilium primum Toletanum. 434
    Concilium Toletanum secundum. 440
    Concilium Toletanum tertium. 442
    Decreta eiusdem concilii. 453
    Concilium Toletanum quartum. 464
    Concilium Toletanum quintum. 484
    Concilium Toletanum sextum. 486
    Concilium septimum Toletanum. 493
    Concilium Toletanum octauum. 500
    Concilium nonum Toletanum. 522
    Concilium Toletanum decimum. 526
    Concilium Toletanum undecimum. 531
    Concilium Toletanum duodecimum. 548
    Concilium Toletanum decimum tertium. 562
    Concilium Braccarense primum. 566
    Concilium Braccarense secundum. 572
    Incipit prefatio sancti Martini Braccarensis episcopi in libro Capitulorum ex Grecorum synodis collectorum. 576
    Concilium Braccarense tertium. 588
    Concilium Spalense primum. 594
    Concilium Spalense secundum. 596
    DECRETA SYLuESTRI PAPAE. 610
    DECRETA IULII PAPAE. 616
    DECRETA LIBERII PAPAE. 633
    DECRETA FELICIS PAPAE. 640
    DECRETA LIBERII PAPAE. 654
    Ut nullus pro persecutionibus dum durare potest suam relinquat ecclesiam. 654
    DECRETA DAMASI PAPAE. 656
    DECRETA SIRICII PAPAE. 677
    DECRETA ANASTASII PAPAE. 692
    DECRETA INNOCENTII PAPAE. 694
    DECRETA ZOZIMI PAPAE. 742
    DECRETA BONIFACII PAPAE. 745
    DECRETA CeLESTINI PAPAE. 748
    DECRETA SIXTI PAPAE. 758
    EPISTOLAE LEONIS PAPAE. 763
    Epistola I, ad Eutichen Constantinopolitanum abbatem aduersus Nestorianam heresim, 763.---II. Ad Theodosium Augustum, 763.---III. Ad Flauianum Constantinopolitanum episcopum, 765.---Iu. Rescriptum Flauiani ad Leonem papam, 766.---u. Rescriptum Leonis pape ad Flauianum Constantinopolitanum episcopum contra Eutichetis heresim, 767.---uI. Item eiusdem epistole ad Iulianum episcopum Censem, 773.---uII. Ad Theodosum Augustum, 776. uIII. Ad Pulcheriam Augustam, 776.---IX. Ad Dioscorum Alexandrinum episcopum, 779.---X. Ad Ephesinam synodum secundam in qua prouocat episcopos Eutychetis blasphemias condemnare, 780.---XI. Ad Constantinopolitanos, 781.---XII. Ad Theodosium Augustum, 785.---XIII. Ad Pulcheriam Augustam, 786.---XIu. Ad eamdem, 788.---Xu. Ad Martianum et Faustum presbyteros, 788.---XuI. Ad Theodosium Augustum, 787.---XuII. Ad Pulcheriam Augustam, 790.---XuIII. Pulcherie Auguste per Theotiscum magistrianum, 791.---XIX. Ad Faustum, Martinum, etc., 793.---XX. Ad Martianum Augustum, 793.---XXI. Ad eumdem, 794.---XXII. Ad eumdem 795.---XXIII. Ad eumdem, 796.---XXIu. Ad Anatolium episcopum, 797.---XXu. Ad Natholium episcopum Constantinopolitanum, 798.---XXuI. Ad eumdem, 800.---XXuII. Ad synodum Chalcedonensem, 801.---XXuIII. Ad Anatolium, 802.---XXIX. Ad Martianum Augustum, 804.---XXX. Ad Pulcheriam Augustam, 806.---XXXI. Ad Martianum Augustum, 808.---XXXII. Ad eumdem, 810. XXXIII. Ad eumdem, 811.---XXXIu. Ad Iulianum episcopum Censem, 812.---XXXu. Ad Martianum Augustum, 814.---XXXuI. Ad Pulcheriam Augustum, 815.---XXXuII. Ad eamdem, 816.---XXXuIII. Ad Iulianum episcopum Censem, 817.---XXXIX. Ad Eudochiam Augustam, 818.---XL. Epistola Leoni pape, 819.---XLI. Ad Palestinos, 819.---XLII. Ad Theodorium episcopum, 824.---XLIII. Ad Iulianum episcopum, 828.---XLIu. Ad Anatolium episcopum per patricium Diaconum missa.---XLu.  Ad eumdem, 830.---XLuI. Ad Iuuenalem hierosolymitanum et ceteros episcopos qui in sancta synodo Chalcedonensi congregati fuerunt, 831.---XLuII. Ad Iuuenalem Hierosolymitanum episcopum. 832---XLuIII. Epistola Sauennii aliorumque episcoporum Galliorum ad Leonem papam, fidei eius quam ad Orientem direxit laudes dicentium, 834.---XLIX. Epistola Leonis ad omnes episcopos Galliarum de damnatione hereticorum, 836.---L. Ad Martianum Augustam de Pascha, 838.---LI. Ad Eudochiam Augustam de Pascha.---LII. Ad Leonem Augustum, 840.---LIII. Ad eumdem, 842.---LIu. Epistola decretalis Leonis pape ad Anastasium episcopum Thessalonicensem, 856.---Lu. Ad Septimum episcopum Altinum, 860.---LuI. Item eiusdem ad eumdem.---LuII. Ad uniuersos episcopos per Campaniam, 864.---LuIII. Ad episcopos per Campaniam, etc., constitutos, 865.---LIX. Ad Nicetam episcopum Aquileiensem, 866.---LX. Ad Iulianum episcopum Aquileiensem, 868.---LXI. Ad Dorum Beneuentanum episcopum, 869.---LXII. Ad uniuersos episcopos per Siciliam constitutos, 870.---LXIII. Ad episcopos per Italie prouincias constitutos, 874.---LXIu. Ad Neonium episcopum Rauennatem, 875.---LXu. Ad episcopos Africe, 877.---LXuI. Leo papa de priuilegis episcoporum siue presbyterorum ad uniuersos Germanie atque Gallie ecclesiarum episcopos, 880.---LXuII. Ad episcopos per uiennensem prouinciam constitutos, 882.---LXuIII. Ad Rauennium Arelatensem episcopum, 887.---LXIX. Ad Theodorum Foroiuliensem episcopum, 889.---LXX. Ad Rusticum Narbonensem episcopum, 888.---LXXI. Incipiunt ad inquisitionem eiusdem episcopi subiecta responsa. Quod non habeantur episcopi quos nec clerus elegit, nec populus exquisiuit, nec prouinciales episcopi consecrarunt, 890,---LXXII. Ad Rusticum, Rauennium, uenerium et ceteros episcopos Galliarum, 904.---LXXIII. Ad Iulianum episcopum, 904---LXXIu. Item ad Flauianum Constantinopolitanum, 905.---LXXu. Item eiusdem ad Theodosium Augustum, 905.---LXXuI. Eiusdem ad Flauianum episcopum, 906.---LXXuII. Iterum ad eumdem Constantinopolitatanum episcopum, 906.---LXXuIII. Ad clerum et plebem, 906.---LXXIX. Item Leo papa ad Anastasium episcopum Thessalonicensem, 907.---LXXX. Item eiusdem ad Theodosium Augustum, 908.---LXXXI. Eiusdem ad Flauianum Constantinopolitanum episcopum, 908.---LXXXII. Cuius superior ad Iulianum episcopum, 909.---LXXXIII. Ad Faustum et ceteros archimandritas Constantinopolitanos, 909.---LXXXIu. Item Leonis ad Martinum presbyterum, 910.---LXXXu. eiusdem ad Martianum Augustum, 910.---LXXXuI. Cuius supra ad Iulianum episcopum, 911.---LXXXuII. Leo ad Pulcheriam Augustam, 912.---LXXXuIII. Item eiusdem ad Anatolium episcopum, 912.---LXXXIX. Cuius supra ad Martianum Augustum, 913.---XC. Cuius supra ad Pulcheriam Augustam, 913.---XCI. Ad maximum Antiochenum. 914.---XCII. Cuius supra ad Leonem Augustum, 916.---XCIII. Eiusdem ad Leonem Augustum, 917.---XCIu. Item eiusdem et ad eumdem, 917.---XCu. Ad Pulcheriam  Augustam, 920.---XCuI. Ad uniuersos episcopos per Galliam et Hispaniam constitutos, 921.---XCuII. Ad Samarthionem Carathonem, etc., 922.
    DECRETA HILARII PAPAE. 922
    DECRETA SIMPLICII PAPAE. 929
    DECRETA FELICIS PAPAE. 933
    EPISTOLAE GELASII PAPAE. 937
    DECRETA ANASTASII PAPAE. 987
    DECRETA SYMMACHI PAPAE. 991
    DECRETA IOANNIS PAPAE. 1053
    DECRETA FELICIS PAPAE. 1057
    DECRETA BONIFACII PAPAE. 1066
    DECRETA IOANNIS PAPAE. 1068
    DECRETA AGAPITI PAPAE. 1070
    Epistola Ad Antenium Constantinopolitanum episcopum de duabus naturis in uno Christo. 1070
    DECRETA SYLuERII PAPAE. 1071
    DECRETA uIGILII PAPAE. 1074
    DECRETA PELAGII PAPAE. 1077
    DECRETA IOANNIS PAPAE. 1082
    DECRETA BENEDICTI PAPAE. 1086
    DECRETA SECUNDI PELAGII PAPAE. 1089
    DECRETA GREGORII PAPAE. 1103
    DECRETA GREGORII MINORIS. 1139
    EPISTOLAE uITALIANI PAPAE. 1141
    DECRETA GREGORII PAPAE. 1147

uALERIUS PROBUS.
    Notitia historica. 1177
    ualerii Probi opusculum de notis antiquis. 1179

AEuI CAROLINI CARMINA.
    I.---uersus in laudem Lotharii imperatoris positi in fronte textus Euangeliorum quem ipse obtulit monasterio sancti Martini Metensis. 1195
    II.---uersus in fronte bibliorum positi et aureis litteris exarati in uetustissimo codice manuscripto monasterii sancti Dyonisii, qui nunc exstat in bibliotheca Regia. 1197
    III.---uersus in fronte bibliorum aureis characteribus exarati in uetustissimo codice manuscripto bibliothece Colbertine qui fuit sancti Stephani Mettensis. 1199
    Iu.---De morte Hugonis Caroli magni ex regina concubina filii. 1205
    u.---Epitaphium Clodarii pueri regis. 1207
    uI.---Incerti pete uersus de ordine comprouincialium pontificum. 1208
    uII.---Rhythmici uersus de euersione monasterii Glonnensis. 1212
    uIII.---uersus de Bello quod fuit actum Fontaneto. 1215
    IX.---Rhythmus Tentonicus, Ludouico Balbi filio, acclamatus cum Nortmannos anno 883 uicisset, cum uersione Latina Ioannis Schilleri. 1216
    X.---uersus Asclepiadei, quibus finitur codex Gothicus uigilanus, seu Abeldensis dictus. 1221
    Index alphabeticus fidelissimus in Isidorum Mercatorem. 122




 FINIS TOMI CENTESIMI TRICESIMI.

